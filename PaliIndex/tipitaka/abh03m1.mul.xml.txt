॥ नमो तस्स भगवतो अरहतो सम्मासम्बुद्धस्स॥

अभिधम्मपिटके

धातुकथापाळि

उद्देसो

१. नयमातिका

१. (१) सङ्गहो  असङ्गहो (२) सङ्गहितेन असङ्गहितं (३) असङ्गहितेन सङ्गहितं (४) सङ्गहितेन सङ्गहितं (५) असङ्गहितेन असङ्गहितं (६) सम्पयोगो विप्पयोगो (७)सम्पयुत्तेन विप्पयुत्तं (८) विप्पयुत्तेन सम्पयुत्तं (९) सम्पयुत्तेन सम्पयुत्तं (१०)विप्पयुत्तेन विप्पयुत्तं (११) सङ्गहितेन सम्पयुत्तं विप्पयुत्तं (१२) सम्पयुत्तेन सङ्गहितं असङ्गहितं (१३) असङ्गहितेन सम्पयुत्तं विप्पयुत्तं (१४) विप्पयुत्तेन सङ्गहितं असङ्गहितं।

२. अब्भन्तरमातिका

२. (१) पञ्‍चक्खन्धा  (२) द्वादसायतनानि (३) अट्ठारस धातुयो (४) चत्तारि सच्‍चानि (५) बावीसतिन्द्रियानि (६) पटिच्‍चसमुप्पादो (७) चत्तारो सतिपट्ठाना (८)चत्तारो सम्मप्पधाना (९) चत्तारो इद्धिपादा (१०) चत्तारि झानानि (११) चतस्सो अप्पमञ्‍ञायो (१२) पञ्‍चिन्द्रियानि (१३) पञ्‍च बलानि (१४) सत्त बोज्झङ्गा (१५)अरियो अट्ठङ्गिको मग्गो (१६) फस्सो वेदना सञ्‍ञा चेतना चित्तं अधिमोक्खो मनसिकारो।

३. नयमुखमातिका

३. तीहि  सङ्गहो, तीहि असङ्गहो, चतूहि सम्पयोगो, चतूहि विप्पयोगो।

४. लक्खणमातिका

४. सभागो, विसभागो।

५. बाहिरमातिका

५. सब्बापि धम्मसङ्गणी धातुकथाय मातिकाति।

१. पठमनयो

१. सङ्गहासङ्गहपदनिद्देसो

१. खन्धो

६. रूपक्खन्धो  कतिहि खन्धेहि कतिहायतनेहि कतिहि धातूहि सङ्गहितो? रूपक्खन्धो  एकेन खन्धेन एकादसहायतनेहि एकादसहि धातूहि सङ्गहितो। कतिहि असङ्गहितो? चतूहि खन्धेहि एकेनायतनेन सत्तहि धातूहि असङ्गहितो।

७. वेदनाक्खन्धो कतिहि खन्धेहि कतिहायतनेहि कतिहि धातूहि सङ्गहितो? वेदनाक्खन्धो एकेन खन्धेन एकेनायतनेन एकाय धातुया सङ्गहितो। कतिहि असङ्गहितो? चतूहि खन्धेहि एकादसहायतनेहि सत्तरसहि धातूहि असङ्गहितो।

८. सञ्‍ञाक्खन्धो कतिहि खन्धेहि कतिहायतनेहि कतिहि धातूहि सङ्गहितो? सञ्‍ञाक्खन्धो एकेन खन्धेन एकेनायतनेन एकाय धातुया सङ्गहितो। कतिहि असङ्गहितो? चतूहि खन्धेहि एकादसहायतनेहि सत्तरसहि धातूहि असङ्गहितो।

९. सङ्खारक्खन्धो कतिहि खन्धेहि कतिहायतनेहि कतिहि धातूहि सङ्गहितो? सङ्खारक्खन्धो एकेन खन्धेन एकेनायतनेन एकाय धातुया सङ्गहितो। कतिहि असङ्गहितो? चतूहि खन्धेहि एकादसहायतनेहि सत्तरसहि धातूहि असङ्गहितो।

१०. विञ्‍ञाणक्खन्धो  कतिहि खन्धेहि कतिहायतनेहि कतिहि धातूहि सङ्गहितो? विञ्‍ञाणक्खन्धो एकेन खन्धेन एकेनायतनेन सत्तहि धातूहि सङ्गहितो। कतिहि असङ्गहितो? चतूहि खन्धेहि एकादसहायतनेहि  एकादसहि धातूहि असङ्गहितो।

(एकमूलकं।)

११. रूपक्खन्धो च वेदनाक्खन्धो च कतिहि खन्धेहि कतिहायतनेहि कतिहि धातूहि सङ्गहिता? रूपक्खन्धो च वेदनाक्खन्धो च द्वीहि खन्धेहि एकादसहायतनेहि  एकादसहि धातूहि सङ्गहिता। कतिहि  असङ्गहिता? तीहि खन्धेहि एकेनायतनेन सत्तहि धातूहि असङ्गहिता।

१२. रूपक्खन्धो च सञ्‍ञाक्खन्धो च…पे॰… द्वीहि खन्धेहि एकादसहायतनेहि एकादसहि धातूहि सङ्गहिता। कतिहि असङ्गहिता? तीहि खन्धेहि एकेनायतनेन सत्तहि धातूहि असङ्गहिता।

१३. रूपक्खन्धो च सङ्खारक्खन्धो च…पे॰… द्वीहि खन्धेहि एकादसहायतनेहि एकादसहि धातूहि सङ्गहिता। कतिहि असङ्गहिता? तीहि खन्धेहि एकेनायतनेन सत्तहि धातूहि असङ्गहिता।

१४. रूपक्खन्धो च विञ्‍ञाणक्खन्धो च…पे॰… द्वीहि खन्धेहि द्वादसहायतनेहि अट्ठारसहि धातूहि सङ्गहिता। कतिहि असङ्गहिता? तीहि खन्धेहि, न केहिचि आयतनेहि न काहिचि धातूहि असङ्गहिता।

(दुकमूलकं।)

१५. रूपक्खन्धो च वेदनाक्खन्धो च सञ्‍ञाक्खन्धो च कतिहि खन्धेहि कतिहायतनेहि कतिहि धातूहि सङ्गहिता? रूपक्खन्धो च वेदनाक्खन्धो च सञ्‍ञाक्खन्धो च तीहि  खन्धेहि एकादसहायतनेहि एकादसहि धातूहि सङ्गहिता। कतिहि असङ्गहिता? द्वीहि खन्धेहि एकेनायतनेन सत्तहि धातूहि असङ्गहिता।

१६. रूपक्खन्धो च वेदनाक्खन्धो च सङ्खारक्खन्धो च…पे॰… तीहि  खन्धेहि एकादसहायतनेहि एकादसहि धातूहि सङ्गहिता। कतिहि असङ्गहिता? द्वीहि खन्धेहि एकेनायतनेन सत्तहि धातूहि असङ्गहिता।

१७. रूपक्खन्धो च वेदनाक्खन्धो च विञ्‍ञाणक्खन्धो च…पे॰… तीहि  खन्धेहि द्वादसहायतनेहि अट्ठारसहि धातूहि सङ्गहिता। कतिहि असङ्गहिता? द्वीहि खन्धेहि, न केहिचि आयतनेहि न काहिचि धातूहि असङ्गहिता।

(तिकमूलकं।)

१८. रूपक्खन्धो  च वेदनाक्खन्धो च सञ्‍ञाक्खन्धो च सङ्खारक्खन्धो च कतिहि खन्धेहि कतिहायतनेहि कतिहि धातूहि सङ्गहिता? रूपक्खन्धो च वेदनाक्खन्धो च सञ्‍ञाक्खन्धो च सङ्खारक्खन्धो च चतूहि खन्धेहि एकादसहायतनेहि एकादसहि धातूहि सङ्गहिता। कतिहि असङ्गहिता? एकेन खन्धेन एकेनायतनेन सत्तहि धातूहि असङ्गहिता।

१९. रूपक्खन्धो च वेदनाक्खन्धो च सञ्‍ञाक्खन्धो च विञ्‍ञाणक्खन्धो च…पे॰… चतूहि खन्धेहि द्वादसहायतनेहि अट्ठारसहि धातूहि सङ्गहिता। कतिहि असङ्गहिता? एकेन खन्धेन, न केहिचि आयतनेहि न काहिचि धातूहि असङ्गहिता।

(चतुक्‍कमूलकं।)

२०. रूपक्खन्धो च वेदनाक्खन्धो च सञ्‍ञाक्खन्धो च सङ्खारक्खन्धो च विञ्‍ञाणक्खन्धो च कतिहि खन्धेहि कतिहायतनेहि कतिहि धातूहि सङ्गहिता? रूपक्खन्धो च वेदनाक्खन्धो च सञ्‍ञाक्खन्धो च सङ्खारक्खन्धो च विञ्‍ञाणक्खन्धो च पञ्‍चहि खन्धेहि द्वादसायतनेहि  अट्ठारसहि धातूहि सङ्गहिता। कतिहि असङ्गहिता? न केहिचि खन्धेहि न केहिचि आयतनेहि न काहिचि धातूहि असङ्गहिता।

२१. पञ्‍चक्खन्धा कतिहि खन्धेहि कतिहायतनेहि कतिहि धातूहि सङ्गहिता? पञ्‍चक्खन्धा पञ्‍चहि खन्धेहि द्वादसहायतनेहि अट्ठारसहि धातूहि सङ्गहिता। कतिहि असङ्गहिता? न केहिचि खन्धेहि न केहिचि आयतनेहि न काहिचि धातूहि असङ्गहिता।

(पञ्‍चकं।)

२. आयतनं

२२. चक्खायतनं  कतिहि खन्धेहि कतिहायतनेहि कतिहि धातूहि सङ्गहितं? चक्खायतनं एकेन खन्धेन एकेनायतनेन एकाय धातुया सङ्गहितं। कतिहि असङ्गहितं? चतूहि खन्धेहि एकादसहायतनेहि सत्तरसहि धातूहि असङ्गहितं।

२३. सोतायतनं … घानायतनं… जिव्हायतनं… कायायतनं… रूपायतनं… सद्दायतनं… गन्धायतनं… रसायतनं… फोट्ठब्बायतनं…पे॰… एकेन खन्धेन एकेनायतनेन एकाय धातुया सङ्गहितं। कतिहि असङ्गहितं? चतूहि खन्धेहि एकादसहायतनेहि सत्तरसहि धातूहि असङ्गहितं।

२४. मनायतनं एकेन खन्धेन एकेनायतनेन सत्तहि धातूहि सङ्गहितं। कतिहि असङ्गहितं? चतूहि खन्धेहि एकादसहायतनेहि एकादसहि धातूहि असङ्गहितं।

२५. धम्मायतनं असङ्खतं खन्धतो ठपेत्वा चतूहि खन्धेहि एकेनायतनेन एकाय धातुया सङ्गहितं। कतिहि असङ्गहितं? एकेन खन्धेन एकादसहायतनेहि सत्तरसहि धातूहि असङ्गहितं।

(एकमूलकं।)

२६. चक्खायतनञ्‍च  सोतायतनञ्‍च एकेन खन्धेन द्वीहायतनेहि द्वीहि धातूहि सङ्गहिता। कतिहि असङ्गहिता? चतूहि खन्धेहि दसहायतनेहि सोळसहि धातूहि असङ्गहिता।

२७. चक्खायतनञ्‍च  घानायतनञ्‍च… चक्खायतनञ्‍च जिव्हायतनञ्‍च… चक्खायतनञ्‍च कायायतनञ्‍च… चक्खायतनञ्‍च रूपायतनञ्‍च… चक्खायतनञ्‍च सद्दायतनञ्‍च… चक्खायतनञ्‍च गन्धायतनञ्‍च… चक्खायतनञ्‍च रसायतनञ्‍च… चक्खायतनञ्‍च फोट्ठब्बायतनञ्‍च एकेन खन्धेन द्वीहायतनेहि द्वीहि धातूहि सङ्गहिता। कतिहि असङ्गहिता? चतूहि खन्धेहि दसहायतनेहि सोळसहि धातूहि असङ्गहिता।

२८. चक्खायतनञ्‍च मनायतनञ्‍च द्वीहि खन्धेहि द्वीहायतनेहि अट्ठहि धातूहि सङ्गहिता। कतिहि असङ्गहिता? तीहि खन्धेहि दसहायतनेहि दसहि धातूहि असङ्गहिता।

२९. चक्खायतनञ्‍च धम्मायतनञ्‍च असङ्खतं खन्धतो ठपेत्वा चतूहि खन्धेहि द्वीहायतनेहि द्वीहि धातूहि सङ्गहिता। कतिहि असङ्गहिता? एकेन खन्धेन दसहायतनेहि सोळसहि धातूहि असङ्गहिता।

(दुकमूलकं।)

३०. द्वादसायतनानि  कतिहि खन्धेहि कतिहायतनेहि कतिहि धातूहि सङ्गहिता? द्वादसायतनानि असङ्खतं खन्धतो ठपेत्वा पञ्‍चहि खन्धेहि द्वादसहायतनेहि अट्ठारसहि धातूहि सङ्गहिता। कतिहि असङ्गहिता? न केहिचि खन्धेहि न केहिचि आयतनेहि न काहिचि धातूहि असङ्गहिता।

(द्वादसकं।)

३. धातु

३१. चक्खुधातु  कतिहि खन्धेहि कतिहायतनेहि कतिहि धातूहि सङ्गहिता? चक्खुधातु एकेन खन्धेन एकेनायतनेन एकाय धातुया सङ्गहिता। कतिहि असङ्गहिता? चतूहि  खन्धेहि एकादसहायतनेहि सत्तरसहि धातूहि असङ्गहिता।

३२. सोतधातु… घानधातु… जिव्हाधातु… कायधातु… रूपधातु… सद्दधातु… गन्धधातु… रसधातु… फोट्ठब्बधातु… चक्खुविञ्‍ञाणधातु… सोतविञ्‍ञाणधातु… घानविञ्‍ञाणधातु… जिव्हाविञ्‍ञाणधातु… कायविञ्‍ञाणधातु… मनोधातु… मनोविञ्‍ञाणधातु एकेन खन्धेन एकेनायतनेन एकाय धातुया सङ्गहिता। कतिहि असङ्गहिता? चतूहि खन्धेहि एकादसहायतनेहि सत्तरसहि धातूहि असङ्गहिता।

३३. धम्मधातु असङ्खतं खन्धतो ठपेत्वा चतूहि खन्धेहि एकेनायतनेन एकाय धातुया सङ्गहिता। कतिहि असङ्गहिता? एकेन खन्धेन एकादसहायतनेहि सत्तरसहि धातूहि असङ्गहिता।

(एकमूलकं।)

३४. चक्खुधातु च सोतधातु च एकेन खन्धेन द्वीहायतनेहि द्वीहि धातूहि सङ्गहिता। कतिहि असङ्गहिता? चतूहि खन्धेहि दसहायतनेहि सोळसहि धातूहि असङ्गहिता।

३५. चक्खुधातु च घानधातु च… चक्खुधातु च जिव्हाधातु च… चक्खुधातु च कायधातु च… चक्खुधातु च रूपधातु च… चक्खुधातु च सद्दधातु च… चक्खुधातु  च गन्धधातु च… चक्खुधातु च रसधातु च… चक्खुधातु च फोट्ठब्बधातु च एकेन  खन्धेन द्वीहायतनेहि द्वीहि  धातूहि सङ्गहिता। कतिहि असङ्गहिता? चतूहि खन्धेहि दसहायतनेहि सोळसहि धातूहि असङ्गहिता।

३६. चक्खुधातु  च चक्खुविञ्‍ञाणधातु च द्वीहि खन्धेहि द्वीहायतनेहि द्वीहि धातूहि सङ्गहिता। कतिहि असङ्गहिता? तीहि खन्धेहि दसहायतनेहि सोळसहि धातूहि असङ्गहिता।

३७. चक्खुधातु च सोतविञ्‍ञाणधातु च… चक्खुधातु च घानविञ्‍ञाणधातु च… चक्खुधातु च जिव्हाविञ्‍ञाणधातु च… चक्खुधातु च कायविञ्‍ञाणधातु च… चक्खुधातु च मनोधातु च… चक्खुधातु च मनोविञ्‍ञाणधातु च द्वीहि खन्धेहि द्वीहायतनेहि द्वीहि धातूहि सङ्गहिता। कतिहि असङ्गहिता? तीहि खन्धेहि दसहायतनेहि सोळसहि धातूहि असङ्गहिता।

३८. चक्खुधातु च धम्मधातु च असङ्खतं खन्धतो ठपेत्वा चतूहि खन्धेहि द्वीहायतनेहि द्वीहि धातूहि सङ्गहिता। कतिहि असङ्गहिता? एकेन खन्धेन दसहायतनेहि सोळसहि धातूहि असङ्गहिता।

(दुकमूलकं।)

३९. अट्ठारस धातुयो कतिहि खन्धेहि कतिहायतनेहि कतिहि धातूहि सङ्गहिता? अट्ठारस धातुयो असङ्खतं खन्धतो ठपेत्वा पञ्‍चहि खन्धेहि द्वादसहायतनेहि अट्ठारसहि धातूहि सङ्गहिता। कतिहि असङ्गहिता? न केहिचि खन्धेहि न केहिचि आयतनेहि न काहिचि धातूहि असङ्गहिता।

(अट्ठारसकं।)

४. सच्‍चं

४०. दुक्खसच्‍चं  कतिहि खन्धेहि कतिहायतनेहि कतिहि धातूहि सङ्गहितं? दुक्खसच्‍चं  पञ्‍चहि खन्धेहि द्वादसहायतनेहि अट्ठारसहि धातूहि सङ्गहितं। कतिहि असङ्गहितं? न केहिचि खन्धेहि न केहिचि आयतनेहि न काहिचि धातूहि असङ्गहितं।

४१. समुदयसच्‍चं …  मग्गसच्‍चं एकेन खन्धेन एकेनायतनेन एकाय धातुया सङ्गहितं। कतिहि असङ्गहितं? चतूहि खन्धेहि एकादसहायतनेहि सत्तरसहि धातूहि असङ्गहितं।

४२. निरोधसच्‍चं न केहिचि खन्धेहि एकेनायतनेन एकाय धातुया सङ्गहितं। कतिहि असङ्गहितं? पञ्‍चहि खन्धेहि एकादसहायतनेहि सत्तरसहि धातूहि असङ्गहितं।

(एकमूलकं।)

४३. दुक्खसच्‍चञ्‍च समुदयसच्‍चञ्‍च पञ्‍चहि खन्धेहि द्वादसहायतनेहि अट्ठारसहि धातूहि सङ्गहिता। कतिहि असङ्गहिता? न केहिचि खन्धेहि न केहिचि आयतनेहि न काहिचि धातूहि असङ्गहिता।

४४. दुक्खसच्‍चञ्‍च मग्गसच्‍चञ्‍च पञ्‍चहि खन्धेहि द्वादसहायतनेहि अट्ठारसहि धातूहि सङ्गहिता। कतिहि असङ्गहिता? न केहिचि खन्धेहि न केहिचि आयतनेहि न काहिचि धातूहि असङ्गहिता।

४५. दुक्खसच्‍चञ्‍च निरोधसच्‍चञ्‍च असङ्खतं खन्धतो ठपेत्वा पञ्‍चहि खन्धेहि द्वादसहायतनेहि अट्ठारसहि धातूहि सङ्गहिता। कतिहि असङ्गहिता? न केहिचि खन्धेहि न केहिचि आयतनेहि न काहिचि धातूहि असङ्गहिता।

(दुकमूलकं।)

४६. दुक्खसच्‍चञ्‍च  समुदयसच्‍चञ्‍च मग्गसच्‍चञ्‍च पञ्‍चहि  खन्धेहि द्वादसहायतनेहि अट्ठारसहि धातूहि सङ्गहिता। कतिहि असङ्गहिता? न केहिचि खन्धेहि न केहिचि आयतनेहि न काहिचि धातूहि असङ्गहिता।

४७. दुक्खसच्‍चञ्‍च समुदयसच्‍चञ्‍च निरोधसच्‍चञ्‍च असङ्खतं खन्धतो ठपेत्वा पञ्‍चहि खन्धेहि  द्वादसहायतनेहि अट्ठारसहि धातूहि सङ्गहिता। कतिहि असङ्गहिता? न केहिचि खन्धेहि न केहिचि आयतनेहि न काहिचि धातूहि असङ्गहिता।

(तिकमूलकं।)

४८. दुक्खसच्‍चञ्‍च  समुदयसच्‍चञ्‍च मग्गसच्‍चञ्‍च निरोधसच्‍चञ्‍च असङ्खतं खन्धतो ठपेत्वा पञ्‍चहि खन्धेहि द्वादसहायतनेहि अट्ठारसहि धातूहि सङ्गहिता। कतिहि असङ्गहिता? न केहिचि खन्धेहि न केहिचि आयतनेहि न काहिचि धातूहि असङ्गहिता।

४९. चत्तारि सच्‍चानि कतिहि खन्धेहि कतिहायतनेहि कतिहि धातूहि सङ्गहितानि? चत्तारि सच्‍चानि असङ्खतं खन्धतो ठपेत्वा पञ्‍चहि खन्धेहि द्वादसहायतनेहि अट्ठारसहि धातूहि सङ्गहितानि। कतिहि असङ्गहितानि? न केहिचि खन्धेहि न केहिचि आयतनेहि न काहिचि धातूहि असङ्गहितानि।

(चतुक्‍कं।)

५. इन्द्रियं

५०. चक्खुन्द्रियं कतिहि खन्धेहि कतिहायतनेहि कतिहि धातूहि सङ्गहितं? चक्खुन्द्रियं एकेन खन्धेन एकेनायतनेन एकाय धातुया सङ्गहितं। कतिहि असङ्गहितं? चतूहि खन्धेहि एकादसहायतनेहि  सत्तरसहि धातूहि असङ्गहितं।

५१. सोतिन्द्रियं… घानिन्द्रियं… जिव्हिन्द्रियं… कायिन्द्रियं… इत्थिन्द्रियं … पुरिसिन्द्रियं एकेन खन्धेन एकेनायतनेन एकाय धातुया सङ्गहितं। कतिहि असङ्गहितं? चतूहि खन्धेहि एकादसहायतनेहि सत्तरसहि धातूहि असङ्गहितं।

५२. मनिन्द्रियं  एकेन खन्धेन एकेनायतनेन सत्तहि धातूहि सङ्गहितं। कतिहि असङ्गहितं? चतूहि खन्धेहि एकादसहायतनेहि एकादसहि धातूहि असङ्गहितं।

५३. जीवितिन्द्रियं द्वीहि खन्धेहि एकेनायतनेन एकाय धातुया सङ्गहितं। कतिहि असङ्गहितं? तीहि खन्धेहि एकादसहायतनेहि सत्तरसहि धातूहि असङ्गहितं।

५४. सुखिन्द्रियं … दुक्खिन्द्रियं… सोमनस्सिन्द्रियं… दोमनस्सिन्द्रियं… उपेक्खिन्द्रियं… सद्धिन्द्रियं… वीरियिन्द्रियं… सतिन्द्रियं… समाधिन्द्रियं… पञ्‍ञिन्द्रियं… अनञ्‍ञातञ्‍ञस्सामीतिन्द्रियं… अञ्‍ञिन्द्रियं… अञ्‍ञाताविन्द्रियं एकेन खन्धेन एकेनायतनेन एकाय धातुया सङ्गहितं। कतिहि असङ्गहितं? चतूहि खन्धेहि एकादसहायतनेहि सत्तरसहि धातूहि असङ्गहितं।

(एकमूलकं।)

५५. चक्खुन्द्रियञ्‍च सोतिन्द्रियञ्‍च एकेन  खन्धेन द्वीहायतनेहि द्वीहि धातूहि सङ्गहिता। कतिहि असङ्गहिता? चतूहि खन्धेहि दसहायतनेहि सोळसहि धातूहि असङ्गहिता।

५६. चक्खुन्द्रियञ्‍च  घानिन्द्रियञ्‍च… चक्खुन्द्रियञ्‍च जिव्हिन्द्रियञ्‍च… चक्खुन्द्रियञ्‍च कायिन्द्रियञ्‍च… चक्खुन्द्रियञ्‍च इत्थिन्द्रियञ्‍च… चक्खुन्द्रियञ्‍च पुरिसिन्द्रियञ्‍च एकेन खन्धेन द्वीहायतनेहि द्वीहि धातूहि सङ्गहिता। कतिहि असङ्गहिता? चतूहि खन्धेहि दसहायतनेहि सोळसहि धातूहि असङ्गहिता।

५७. चक्खुन्द्रियञ्‍च मनिन्द्रियञ्‍च द्वीहि खन्धेहि द्वीहायतनेहि अट्ठहि धातूहि सङ्गहिता। कतिहि असङ्गहिता? तीहि खन्धेहि दसहायतनेहि दसहि धातूहि असङ्गहिता।

५८. चक्खुन्द्रियञ्‍च जीवितिन्द्रियञ्‍च द्वीहि खन्धेहि द्वीहायतनेहि द्वीहि धातूहि सङ्गहिता। कतिहि असङ्गहिता? तीहि खन्धेहि दसहायतनेहि सोळसहि धातूहि असङ्गहिता।

५९. चक्खुन्द्रियञ्‍च  सुखिन्द्रियञ्‍च… चक्खुन्द्रियञ्‍च दुक्खिन्द्रियञ्‍च… चक्खुन्द्रियञ्‍च सोमनस्सिन्द्रियञ्‍च… चक्खुन्द्रियञ्‍च दोमनस्सिन्द्रियञ्‍च… चक्खुन्द्रियञ्‍च उपेक्खिन्द्रियञ्‍च… चक्खुन्द्रियञ्‍च  सद्धिन्द्रियञ्‍च… चक्खुन्द्रियञ्‍च वीरियिन्द्रियञ्‍च… चक्खुन्द्रियञ्‍च सतिन्द्रियञ्‍च… चक्खुन्द्रियञ्‍च समाधिन्द्रियञ्‍च… चक्खुन्द्रियञ्‍च पञ्‍ञिन्द्रियञ्‍च… चक्खुन्द्रियञ्‍च अनञ्‍ञातञ्‍ञस्सामीतिन्द्रियञ्‍च… चक्खुन्द्रियञ्‍च अञ्‍ञिन्द्रियञ्‍च… चक्खुन्द्रियञ्‍च अञ्‍ञाताविन्द्रियञ्‍च द्वीहि खन्धेहि द्वीहायतनेहि द्वीहि धातूहि सङ्गहिता। कतिहि असङ्गहिता? तीहि खन्धेहि दसहायतनेहि सोळसहि धातूहि असङ्गहिता।

(दुकमूलकं।)

६०. बावीसतिन्द्रियानि  कतिहि खन्धेहि कतिहायतनेहि कतिहि धातूहि सङ्गहितानि? बावीसतिन्द्रियानि चतूहि खन्धेहि सत्तहायतनेहि तेरसहि धातूहि सङ्गहितानि। कतिहि असङ्गहितानि? एकेन खन्धेन पञ्‍चहायतनेहि पञ्‍चहि धातूहि असङ्गहितानि।

६. पटिच्‍चसमुप्पादादि

६१. अविज्‍जा एकेन खन्धेन एकेनायतनेन एकाय धातुया सङ्गहिता। कतिहि असङ्गहिता? चतूहि खन्धेहि एकादसहायतनेहि सत्तरसहि धातूहि असङ्गहिता।

६२. अविज्‍जापच्‍चया सङ्खारा एकेन खन्धेन एकेनायतनेन एकाय धातुया सङ्गहिता। कतिहि असङ्गहिता? चतूहि खन्धेहि एकादसहायतनेहि सत्तरसहि धातूहि असङ्गहिता।

६३. सङ्खारपच्‍चया विञ्‍ञाणं एकेन  खन्धेन एकेनायतनेन सत्तहि धातूहि सङ्गहितं। कतिहि असङ्गहितं? चतूहि खन्धेहि एकादसहायतनेहि एकादसहि धातूहि असङ्गहितं।

६४. विञ्‍ञाणपच्‍चया नामरूपं चतूहि खन्धेहि एकादसहायतनेहि एकादसहि धातूहि सङ्गहितं। कतिहि असङ्गहितं? एकेन खन्धेन एकेनायतनेन सत्तहि धातूहि असङ्गहितं।

६५. नामरूपपच्‍चया  सळायतनं द्वीहि खन्धेहि छहायतनेहि द्वादसहि धातूहि सङ्गहितं। कतिहि असङ्गहितं? तीहि खन्धेहि छहायतनेहि छहि धातूहि असङ्गहितं।

६६. सळायतनपच्‍चया फस्सो… फस्सपच्‍चया वेदना… वेदनापच्‍चया तण्हा… तण्हापच्‍चया उपादानं… कम्मभवो  [उपादानपच्‍चया कम्मभवो (सी॰ स्या॰)] एकेन खन्धेन एकेनायतनेन एकाय धातुया सङ्गहितो। कतिहि असङ्गहितो? चतूहि खन्धेहि एकादसहायतनेहि सत्तरसहि धातूहि असङ्गहितो।

६७. उपपत्तिभवो … कामभवो… सञ्‍ञाभवो… पञ्‍चवोकारभवो पञ्‍चहि खन्धेहि एकादसहायतनेहि सत्तरसहि धातूहि सङ्गहितो। कतिहि असङ्गहितो? न केहिचि खन्धेहि एकेनायतनेन एकाय धातुया असङ्गहितो।

६८. रूपभवो पञ्‍चहि खन्धेहि पञ्‍चहायतनेहि अट्ठहि धातूहि सङ्गहितो। कतिहि  असङ्गहितो? न केहिचि खन्धेहि सत्तहायतनेहि दसहि धातूहि असङ्गहितो।

६९. अरूपभवो… नेवसञ्‍ञानासञ्‍ञाभवो… चतुवोकारभवो चतूहि खन्धेहि द्वीहायतनेहि द्वीहि धातूहि सङ्गहितो। कतिहि असङ्गहितो? एकेन खन्धेन दसहायतनेहि सोळसहि धातूहि असङ्गहितो।

७०. असञ्‍ञाभवो… एकवोकारभवो एकेन खन्धेन द्वीहायतनेहि द्वीहि धातूहि सङ्गहितो। कतिहि असङ्गहितो? चतूहि खन्धेहि दसहायतनेहि सोळसहि धातूहि असङ्गहितो।

७१. जाति द्वीहि खन्धेहि… जरा द्वीहि खन्धेहि… मरणं द्वीहि खन्धेहि एकेनायतनेन एकाय धातुया सङ्गहितं। कतिहि असङ्गहितं? तीहि खन्धेहि एकादसहायतनेहि सत्तरसहि धातूहि असङ्गहितं।

७२. सोको… परिदेवो… दुक्खं… दोमनस्सं… उपायासो… सतिपट्ठानं… सम्मप्पधानं  एकेन खन्धेन एकेनायतनेन एकाय धातुया सङ्गहितं। कतिहि असङ्गहितं? चतूहि खन्धेहि एकादसहायतनेहि सत्तरसहि धातूहि असङ्गहितं।

७३. इद्धिपादो  द्वीहि खन्धेहि द्वीहायतनेहि द्वीहि धातूहि सङ्गहितो। कतिहि असङ्गहितो? तीहि खन्धेहि दसहायतनेहि सोळसहि धातूहि असङ्गहितो।

७४. झानं  द्वीहि खन्धेहि एकेनायतनेन एकाय धातुया सङ्गहितं। कतिहि असङ्गहितं? तीहि खन्धेहि एकादसहायतनेहि सत्तरसहि धातूहि असङ्गहितं।

७५. अप्पमञ्‍ञा … पञ्‍चिन्द्रियानि… पञ्‍च बलानि… सत्त बोज्झङ्गा… अरियो अट्ठङ्गिको मग्गो… फस्सो… वेदना… सञ्‍ञा… चेतना… अधिमोक्खो… मनसिकारो एकेन खन्धेन एकेनायतनेन एकाय धातुया सङ्गहितो। कतिहि असङ्गहितो? चतूहि खन्धेहि एकादसहायतनेहि सत्तरसहि धातूहि असङ्गहितो।

७६. चित्तं एकेन खन्धेन एकेनायतनेन सत्तहि धातूहि सङ्गहितं। कतिहि असङ्गहितं? चतूहि खन्धेहि एकादसहायतनेहि एकादसहि धातूहि असङ्गहितं।

७. तिकं

७७. कुसला धम्मा… अकुसला धम्मा कतिहि खन्धेहि कतिहायतनेहि कतिहि धातूहि सङ्गहिता? कुसला धम्मा… अकुसला धम्मा चतूहि खन्धेहि द्वीहायतनेहि द्वीहि धातूहि सङ्गहिता। कतिहि असङ्गहिता? एकेन  खन्धेन दसहायतनेहि सोळसहि धातूहि असङ्गहिता।

७८. अब्याकता धम्मा असङ्खतं खन्धतो ठपेत्वा पञ्‍चहि खन्धेहि द्वादसहायतनेहि अट्ठारसहि धातूहि सङ्गहिता। कतिहि असङ्गहिता? न केहिचि खन्धेहि न केहिचि आयतनेहि न काहिचि धातूहि असङ्गहिता।

७९. सुखाय वेदनाय सम्पयुत्ता धम्मा… दुक्खाय वेदनाय सम्पयुत्ता धम्मा तीहि खन्धेहि द्वीहायतनेहि तीहि धातूहि सङ्गहिता। कतिहि असङ्गहिता? द्वीहि  खन्धेहि दसहायतनेहि पन्‍नरसहि धातूहि असङ्गहिता।

८०. अदुक्खमसुखाय  वेदनाय सम्पयुत्ता धम्मा तीहि खन्धेहि द्वीहायतनेहि सत्तहि धातूहि सङ्गहिता। कतिहि असङ्गहिता? द्वीहि खन्धेहि दसहायतनेहि एकादसहि धातूहि असङ्गहिता।

८१. विपाका  धम्मा चतूहि खन्धेहि द्वीहायतनेहि अट्ठहि धातूहि सङ्गहिता। कतिहि असङ्गहिता? एकेन खन्धेन दसहायतनेहि दसहि धातूहि असङ्गहिता।

८२. विपाकधम्मधम्मा… संकिलिट्ठसंकिलेसिका धम्मा चतूहि खन्धेहि द्वीहायतनेहि द्वीहि धातूहि सङ्गहिता। कतिहि असङ्गहिता? एकेन खन्धेन दसहायतनेहि सोळसहि धातूहि असङ्गहिता।

८३. नेवविपाकनविपाकधम्मधम्मा असङ्खतं खन्धतो ठपेत्वा पञ्‍चहि खन्धेहि द्वादसहायतनेहि तेरसहि धातूहि सङ्गहिता। कतिहि असङ्गहिता? न केहिचि खन्धेहि न केहिचि आयतनेहि पञ्‍चहि धातूहि असङ्गहिता।

८४. उपादिन्‍नुपादानिया धम्मा पञ्‍चहि खन्धेहि एकादसहायतनेहि सत्तरसहि धातूहि सङ्गहिता। कतिहि असङ्गहिता? न केहिचि खन्धेहि एकेनायतनेन एकाय धातुया असङ्गहिता।

८५. अनुपादिन्‍नुपादानिया धम्मा पञ्‍चहि खन्धेहि सत्तहायतनेहि अट्ठहि धातूहि सङ्गहिता। कतिहि  असङ्गहिता? न केहिचि खन्धेहि पञ्‍चहायतनेहि दसहि धातूहि असङ्गहिता।

८६. अनुपादिन्‍नअनुपादानिया धम्मा… असंकिलिट्ठअसंकिलेसिका धम्मा असङ्खतं खन्धतो ठपेत्वा चतूहि खन्धेहि द्वीहायतनेहि द्वीहि धातूहि सङ्गहिता। कतिहि असङ्गहिता? एकेन खन्धेन दसहायतनेहि सोळसहि धातूहि असङ्गहिता।

८७. असंकिलिट्ठसंकिलेसिका धम्मा पञ्‍चहि खन्धेहि द्वादसहायतनेहि अट्ठारसहि धातूहि  सङ्गहिता। कतिहि असङ्गहिता? न केहिचि खन्धेहि न केहिचि आयतनेहि न काहिचि धातूहि असङ्गहिता।

८८. सवितक्‍कसविचारा धम्मा चतूहि खन्धेहि द्वीहायतनेहि तीहि धातूहि सङ्गहिता। कतिहि असङ्गहिता? एकेन खन्धेन दसहायतनेहि पन्‍नरसहि धातूहि असङ्गहिता।

८९. अवितक्‍कविचारमत्ता  धम्मा… पीतिसहगता धम्मा चतूहि खन्धेहि द्वीहायतनेहि द्वीहि धातूहि सङ्गहिता। कतिहि असङ्गहिता? एकेन  खन्धेन दसहायतनेहि सोळसहि धातूहि असङ्गहिता।

९०. अवितक्‍कअविचारा धम्मा असङ्खतं खन्धतो ठपेत्वा पञ्‍चहि खन्धेहि द्वादसहायतनेहि सत्तरसहि धातूहि सङ्गहिता। कतिहि असङ्गहिता? न केहिचि खन्धेहि न केहिचि आयतनेहि एकाय धातुया असङ्गहिता।

९१. सुखसहगता धम्मा तीहि खन्धेहि द्वीहायतनेहि तीहि धातूहि सङ्गहिता। कतिहि असङ्गहिता? द्वीहि खन्धेहि दसहायतनेहि पन्‍नरसहि धातूहि असङ्गहिता।

९२. उपेक्खासहगता  धम्मा तीहि खन्धेहि द्वीहायतनेहि सत्तहि धातूहि सङ्गहिता। कतिहि असङ्गहिता? द्वीहि खन्धेहि दसहायतनेहि एकादसहि धातूहि असङ्गहिता।

९३. दस्सनेन पहातब्बा धम्मा… भावनाय पहातब्बा धम्मा… दस्सनेन पहातब्बहेतुका धम्मा… भावनाय पहातब्बहेतुका धम्मा… आचयगामिनो धम्मा… अपचयगामिनो धम्मा… सेक्खा धम्मा… असेक्खा धम्मा… महग्गता धम्मा चतूहि खन्धेहि द्वीहायतनेहि द्वीहि धातूहि सङ्गहिता। कतिहि असङ्गहिता? एकेन खन्धेन दसहायतनेहि सोळसहि धातूहि असङ्गहिता।

९४. नेव दस्सनेन न भावनाय पहातब्बा धम्मा… नेव दस्सनेन न भावनाय पहातब्बहेतुका धम्मा… नेवाचयगामिनापचयगामिनो धम्मा… नेवसेक्खनासेक्खा धम्मा असङ्खतं  खन्धतो ठपेत्वा पञ्‍चहि खन्धेहि  द्वादसहायतनेहि अट्ठारसहि धातूहि सङ्गहिता। कतिहि असङ्गहिता? न केहिचि खन्धेहि न केहिचि आयतनेहि न काहिचि धातूहि असङ्गहिता।

९५. परित्ता धम्मा पञ्‍चहि खन्धेहि द्वादसहायतनेहि अट्ठारसहि धातूहि सङ्गहिता। कतिहि असङ्गहिता? न केहिचि खन्धेहि न केहिचि आयतनेहि न काहिचि धातूहि असङ्गहिता।

९६. अप्पमाणा  धम्मा… पणीता धम्मा असङ्खतं खन्धतो ठपेत्वा चतूहि खन्धेहि द्वीहायतनेहि द्वीहि धातूहि सङ्गहिता। कतिहि  असङ्गहिता? एकेन खन्धेन दसहायतनेहि सोळसहि धातूहि असङ्गहिता।

९७. परित्तारम्मणा [परित्तारमणा (?)] धम्मा चतूहि खन्धेहि द्वीहायतनेहि अट्ठहि धातूहि सङ्गहिता। कतिहि असङ्गहिता? एकेन खन्धेन दसहायतनेहि दसहि धातूहि असङ्गहिता।

९८. महग्गतारम्मणा धम्मा… अप्पमाणारम्मणा धम्मा… हीना धम्मा… मिच्छत्तनियता धम्मा… सम्मत्तनियता धम्मा… मग्गारम्मणा धम्मा… मग्गहेतुका धम्मा… मग्गाधिपतिनो धम्मा चतूहि खन्धेहि द्वीहायतनेहि द्वीहि धातूहि सङ्गहिता। कतिहि असङ्गहिता? एकेन खन्धेन दसहायतनेहि सोळसहि धातूहि असङ्गहिता।

९९. मज्झिमा धम्मा पञ्‍चहि खन्धेहि द्वादसहायतनेहि अट्ठारसहि  धातूहि सङ्गहिता। कतिहि असङ्गहिता? न केहिचि खन्धेहि न केहिचि आयतनेहि न काहिचि धातूहि असङ्गहिता।

१००. अनियता धम्मा असङ्खतं खन्धतो ठपेत्वा पञ्‍चहि खन्धेहि द्वादसहायतनेहि अट्ठारसहि धातूहि सङ्गहिता। कतिहि असङ्गहिता? न केहिचि खन्धेहि न केहिचि आयतनेहि न काहिचि धातूहि असङ्गहिता।

१०१. उप्पन्‍ना  धम्मा पञ्‍चहि खन्धेहि द्वादसहायतनेहि अट्ठारसहि धातूहि सङ्गहिता। कतिहि असङ्गहिता? न केहिचि खन्धेहि न केहिचि आयतनेहि न काहिचि धातूहि असङ्गहिता।

१०२. अनुप्पन्‍ना  धम्मा पञ्‍चहि खन्धेहि सत्तहायतनेहि अट्ठहि धातूहि सङ्गहिता। कतिहि असङ्गहिता? न केहिचि खन्धेहि पञ्‍चहायतनेहि दसहि धातूहि असङ्गहिता।

१०३. उप्पादिनो  धम्मा पञ्‍चहि खन्धेहि एकादसहायतनेहि सत्तरसहि धातूहि सङ्गहिता। कतिहि असङ्गहिता? न केहिचि खन्धेहि एकेनायतनेन एकाय धातुया असङ्गहिता।

१०४. अतीता धम्मा… अनागता धम्मा… पच्‍चुप्पन्‍ना धम्मा… अज्झत्ता धम्मा… अज्झत्तबहिद्धा धम्मा पञ्‍चहि खन्धेहि द्वादसहायतनेहि अट्ठारसहि धातूहि सङ्गहिता। कतिहि असङ्गहिता? न केहिचि खन्धेहि न केहिचि आयतनेहि न काहिचि धातूहि असङ्गहिता।

१०५. बहिद्धा धम्मा असङ्खतं खन्धतो ठपेत्वा पञ्‍चहि खन्धेहि  द्वादसहायतनेहि अट्ठारसहि धातूहि सङ्गहिता। कतिहि असङ्गहिता? न केहिचि खन्धेहि न केहिचि आयतनेहि न काहिचि धातूहि असङ्गहिता।

१०६. अतीतारम्मणा धम्मा… अनागतारम्मणा धम्मा चतूहि खन्धेहि द्वीहायतनेहि द्वीहि धातूहि सङ्गहिता। कतिहि असङ्गहिता? एकेन खन्धेन दसहायतनेहि सोळसहि धातूहि असङ्गहिता।

१०७. पच्‍चुप्पन्‍नारम्मणा धम्मा… अज्झत्तारम्मणा धम्मा… बहिद्धारम्मणा धम्मा… अज्झत्तबहिद्धारम्मणा धम्मा चतूहि खन्धेहि द्वीहायतनेहि अट्ठहि धातूहि सङ्गहिता। कतिहि असङ्गहिता? एकेन  खन्धेन दसहायतनेहि दसहि धातूहि असङ्गहिता।

१०८. सनिदस्सनसप्पटिघा धम्मा एकेन खन्धेन एकेनायतनेन एकाय धातुया सङ्गहिता। कतिहि असङ्गहिता? चतूहि खन्धेहि एकादसहायतनेहि सत्तरसहि धातूहि असङ्गहिता।

१०९. अनिदस्सनसप्पटिघा धम्मा एकेन खन्धेन नवहायतनेहि नवहि धातूहि सङ्गहिता। कतिहि असङ्गहिता? चतूहि खन्धेहि तीहायतनेहि नवहि धातूहि असङ्गहिता।

११०. अनिदस्सनअप्पटिघा धम्मा असङ्खतं खन्धतो ठपेत्वा पञ्‍चहि खन्धेहि द्वीहायतनेहि अट्ठहि धातूहि सङ्गहिता। कतिहि असङ्गहिता? न केहिचि खन्धेहि, दसहायतनेहि दसहि धातूहि असङ्गहिता।

८. दुकं

१११. हेतू  धम्मा… हेतू चेव सहेतुका च धम्मा… हेतू चेव हेतुसम्पयुत्ता च धम्मा एकेन खन्धेन एकेनायतनेन एकाय धातुया सङ्गहिता। कतिहि असङ्गहिता? चतूहि खन्धेहि एकादसहायतनेहि सत्तरसहि धातूहि असङ्गहिता।

११२. न हेतू धम्मा… अहेतुका धम्मा… हेतुविप्पयुत्ता धम्मा… न हेतू अहेतुका [न हेतू अहेतुका (स्या॰ क॰) विभ॰ दुकपञ्हापुच्छकेपि] धम्मा असङ्खतं खन्धतो ठपेत्वा पञ्‍चहि खन्धेहि द्वादसहायतनेहि अट्ठारसहि धातूहि सङ्गहिता। कतिहि असङ्गहिता? न केहिचि खन्धेहि न केहिचि आयतनेहि न काहिचि धातूहि असङ्गहिता।

११३. सहेतुका धम्मा… हेतुसम्पयुत्ता धम्मा… सहेतुका चेव न च हेतू धम्मा… हेतुसम्पयुत्ता चेव न च हेतू धम्मा… न हेतू सहेतुका धम्मा चतूहि  खन्धेहि द्वीहायतनेहि द्वीहि धातूहि सङ्गहिता। कतिहि असङ्गहिता? एकेन खन्धेन दसहायतनेहि सोळसहि धातूहि असङ्गहिता।

११४. सप्पच्‍चया धम्मा… सङ्खता धम्मा पञ्‍चहि खन्धेहि द्वादसहायतनेहि अट्ठारसहि धातूहि  सङ्गहिता। कतिहि असङ्गहिता? न केहिचि खन्धेहि न केहिचि आयतनेहि न काहिचि धातूहि असङ्गहिता।

११५. अप्पच्‍चया धम्मा… असङ्खता धम्मा न केहिचि खन्धेहि एकेनायतनेन एकाय धातुया सङ्गहिता। कतिहि असङ्गहिता? पञ्‍चहि  खन्धेहि एकादसहायतनेहि सत्तरसहि धातूहि असङ्गहिता।

११६. सनिदस्सना धम्मा एकेन खन्धेन एकेनायतनेन एकाय धातुया सङ्गहिता। कतिहि असङ्गहिता? चतूहि खन्धेहि एकादसहायतनेहि सत्तरसहि धातूहि असङ्गहिता।

११७. अनिदस्सना  धम्मा असङ्खतं खन्धतो ठपेत्वा पञ्‍चहि खन्धेहि एकादसहायतनेहि सत्तरसहि धातूहि सङ्गहिता। कतिहि असङ्गहिता? न केहिचि खन्धेहि, एकेनायतनेन एकाय धातुया असङ्गहिता।

११८. सप्पटिघा धम्मा एकेन खन्धेन दसहायतनेहि दसहि धातूहि सङ्गहिता। कतिहि असङ्गहिता? चतूहि खन्धेहि द्वीहायतनेहि अट्ठहि धातूहि असङ्गहिता।

११९. अप्पटिघा धम्मा असङ्खतं  खन्धतो ठपेत्वा पञ्‍चहि खन्धेहि द्वीहायतनेहि अट्ठहि धातूहि सङ्गहिता। कतिहि असङ्गहिता? न केहिचि खन्धेहि, दसहायतनेहि दसहि धातूहि असङ्गहिता।

१२०. रूपिनो धम्मा एकेन खन्धेन एकादसहायतनेहि एकादसहि धातूहि सङ्गहिता। कतिहि असङ्गहिता? चतूहि खन्धेहि एकेनायतनेन सत्तहि धातूहि असङ्गहिता।

१२१. अरूपिनो धम्मा असङ्खतं खन्धतो ठपेत्वा चतूहि खन्धेहि द्वीहायतनेहि अट्ठहि धातूहि सङ्गहिता। कतिहि असङ्गहिता? एकेन खन्धेन दसहायतनेहि दसहि धातूहि असङ्गहिता।

१२२. लोकिया  धम्मा पञ्‍चहि खन्धेहि द्वादसहायतनेहि अट्ठारसहि धातूहि सङ्गहिता। कतिहि असङ्गहिता? न केहिचि खन्धेहि न केहिचि आयतनेहि न काहिचि धातूहि असङ्गहिता।

१२३. लोकुत्तरा धम्मा असङ्खतं खन्धतो ठपेत्वा चतूहि खन्धेहि द्वीहायतनेहि द्वीहि धातूहि सङ्गहिता। कतिहि असङ्गहिता? एकेन खन्धेन दसहायतनेहि सोळसहि धातूहि असङ्गहिता।

१२४. केनचि विञ्‍ञेय्या धम्मा… केनचि न विञ्‍ञेय्या धम्मा असङ्खतं खन्धतो ठपेत्वा पञ्‍चहि खन्धेहि द्वादसहायतनेहि अट्ठारसहि धातूहि सङ्गहिता। कतिहि असङ्गहिता? न केहिचि खन्धेहि न केहिचि आयतनेहि न काहिचि धातूहि असङ्गहिता।

१२५. आसवा  धम्मा… आसवा चेव सासवा च धम्मा… आसवा चेव आसवसम्पयुत्ता च धम्मा एकेन  खन्धेन एकेनायतनेन एकाय धातुया सङ्गहिता। कतिहि असङ्गहिता? चतूहि खन्धेहि एकादसहायतनेहि सत्तरसहि धातूहि असङ्गहिता।

१२६. नो आसवा धम्मा… आसवविप्पयुत्ता धम्मा असङ्खतं खन्धतो ठपेत्वा पञ्‍चहि खन्धेहि द्वादसहायतनेहि अट्ठारसहि धातूहि सङ्गहिता। कतिहि असङ्गहिता? न केहिचि खन्धेहि न केहिचि आयतनेहि न काहिचि धातूहि असङ्गहिता।

१२७. सासवा धम्मा… सासवा चेव नो च आसवा धम्मा… आसवविप्पयुत्ता सासवा धम्मा पञ्‍चहि खन्धेहि द्वादसहायतनेहि  अट्ठारसहि धातूहि सङ्गहिता। कतिहि असङ्गहिता? न केहिचि खन्धेहि न केहिचि आयतनेहि न काहिचि धातूहि असङ्गहिता।

१२८. अनासवा धम्मा… आसवविप्पयुत्ता अनासवा धम्मा असङ्खतं खन्धतो ठपेत्वा चतूहि खन्धेहि द्वीहायतनेहि द्वीहि धातूहि सङ्गहिता। कतिहि असङ्गहिता? एकेन खन्धेन दसहायतनेहि सोळसहि धातूहि असङ्गहिता।

१२९. आसवसम्पयुत्ता  धम्मा… आसवसम्पयुत्ता चेव नो च आसवा धम्मा चतूहि खन्धेहि द्वीहायतनेहि द्वीहि धातूहि सङ्गहिता। कतिहि असङ्गहिता? एकेन खन्धेन दसहायतनेहि सोळसहि धातूहि असङ्गहिता।

१३०. संयोजना धम्मा… गन्था धम्मा… ओघा धम्मा… योगा धम्मा… नीवरणा धम्मा… परामासा धम्मा… परामासा चेव परामट्ठा च धम्मा एकेन  खन्धेन एकेनायतनेन एकाय धातुया सङ्गहिता। कतिहि असङ्गहिता? चतूहि खन्धेहि एकादसहायतनेहि सत्तरसहि धातूहि असङ्गहिता।

१३१. नो परामासा धम्मा… परामासविप्पयुत्ता धम्मा असङ्खतं खन्धतो ठपेत्वा पञ्‍चहि खन्धेहि द्वादसहायतनेहि अट्ठारसहि धातूहि सङ्गहिता। कतिहि असङ्गहिता? न केहिचि खन्धेहि न केहिचि आयतनेहि न काहिचि धातूहि असङ्गहिता।

१३२. परामट्ठा धम्मा… परामट्ठा चेव नो च परामासा धम्मा… परामासविप्पयुत्ता परामट्ठा धम्मा पञ्‍चहि खन्धेहि द्वादसहायतनेहि अट्ठारसहि धातूहि सङ्गहिता। कतिहि असङ्गहिता? न केहिचि खन्धेहि न केहिचि आयतनेहि न काहिचि धातूहि असङ्गहिता।

१३३. अपरामट्ठा धम्मा… परामासविप्पयुत्ता अपरामट्ठा धम्मा असङ्खतं खन्धतो ठपेत्वा चतूहि खन्धेहि द्वीहायतनेहि द्वीहि धातूहि सङ्गहिता। कतिहि असङ्गहिता? एकेन खन्धेन दसहायतनेहि सोळसहि धातूहि असङ्गहिता।

१३४. परामाससम्पयुत्ता धम्मा चतूहि खन्धेहि द्वीहायतनेहि द्वीहि धातूहि सङ्गहिता। कतिहि असङ्गहिता? एकेन खन्धेन दसहायतनेहि सोळसहि धातूहि असङ्गहिता।

१३५. सारम्मणा धम्मा चतूहि खन्धेहि द्वीहायतनेहि अट्ठहि धातूहि सङ्गहिता। कतिहि असङ्गहिता? एकेन खन्धेन दसहायतनेहि दसहि धातूहि असङ्गहिता।

१३६. अनारम्मणा  धम्मा असङ्खतं खन्धतो ठपेत्वा एकेन खन्धेन एकादसहायतनेहि एकादसहि  धातूहि सङ्गहिता। कतिहि असङ्गहिता? चतूहि खन्धेहि एकेनायतनेन सत्तहि धातूहि असङ्गहिता।

१३७. चित्ता धम्मा एकेन खन्धेन एकेनायतनेन सत्तहि धातूहि सङ्गहिता। कतिहि असङ्गहिता? चतूहि खन्धेहि एकादसहायतनेहि एकादसहि धातूहि असङ्गहिता।

१३८. नो चित्ता धम्मा असङ्खतं खन्धतो ठपेत्वा चतूहि खन्धेहि  एकादसहायतनेहि एकादसहि धातूहि सङ्गहिता। कतिहि असङ्गहिता? एकेन खन्धेन एकेनायतनेन सत्तहि धातूहि असङ्गहिता।

१३९. चेतसिका  धम्मा… चित्तसम्पयुत्ता धम्मा… चित्तसंसट्ठा धम्मा तीहि खन्धेहि एकेनायतनेन एकाय धातुया सङ्गहिता। कतिहि असङ्गहिता? द्वीहि खन्धेहि एकादसहायतनेहि सत्तरसहि धातूहि असङ्गहिता।

१४०. अचेतसिका धम्मा असङ्खतं खन्धतो ठपेत्वा द्वीहि खन्धेहि द्वादसहायतनेहि अट्ठारसहि धातूहि सङ्गहिता। कतिहि असङ्गहिता? तीहि खन्धेहि न केहिचि आयतनेहि न काहिचि धातूहि असङ्गहिता।

१४१. चित्तविप्पयुत्ता धम्मा… चित्तविसंसट्ठा धम्मा असङ्खतं खन्धतो ठपेत्वा एकेन खन्धेन एकादसहायतनेहि एकादसहि धातूहि सङ्गहिता। कतिहि असङ्गहिता? चतूहि खन्धेहि एकेनायतनेन सत्तहि धातूहि असङ्गहिता।

१४२. चित्तसमुट्ठाना  धम्मा चतूहि खन्धेहि छहायतनेहि छहि धातूहि सङ्गहिता। कतिहि असङ्गहिता? एकेन खन्धेन छहायतनेहि द्वादसहि धातूहि असङ्गहिता।

१४३. नो चित्तसमुट्ठाना धम्मा… नो चित्तसहभुनो धम्मा… नो चित्तानुपरिवत्तिनो धम्मा असङ्खतं खन्धतो ठपेत्वा द्वीहि खन्धेहि  द्वादसहायतनेहि अट्ठारसहि धातूहि सङ्गहिता। कतिहि असङ्गहिता? तीहि खन्धेहि न केहिचि आयतनेहि न काहिचि धातूहि असङ्गहिता।

१४४. चित्तसहभुनो  धम्मा… चित्तानुपरिवत्तिनो धम्मा चतूहि खन्धेहि एकेनायतनेन एकाय धातुया सङ्गहिता। कतिहि असङ्गहिता? एकेन खन्धेन एकादसहायतनेहि सत्तरसहि धातूहि असङ्गहिता।

१४५. चित्तसंसट्ठसमुट्ठाना धम्मा… चित्तसंसट्ठसमुट्ठानसहभुनो धम्मा… चित्तसंसट्ठसमुट्ठानानुपरिवत्तिनो धम्मा तीहि खन्धेहि एकेनायतनेन एकाय धातुया सङ्गहिता। कतिहि असङ्गहिता? द्वीहि खन्धेहि एकादसहायतनेहि सत्तरसहि धातूहि असङ्गहिता।

१४६. नो  चित्तसंसट्ठसमुट्ठाना धम्मा… नो चित्तसंसट्ठसमुट्ठानसहभुनो धम्मा… नो चित्तसंसट्ठसमुट्ठानानुपरिवत्तिनो धम्मा असङ्खतं खन्धतो ठपेत्वा द्वीहि खन्धेहि द्वादसहायतनेहि अट्ठारसहि धातूहि सङ्गहिता। कतिहि असङ्गहिता? तीहि खन्धेहि न केहिचि आयतनेहि न काहिचि धातूहि असङ्गहिता।

१४७. अज्झत्तिका धम्मा द्वीहि  खन्धेहि छहायतनेहि द्वादसहि धातूहि सङ्गहिता। कतिहि असङ्गहिता? तीहि खन्धेहि छहायतनेहि छहि धातूहि असङ्गहिता।

१४८. बाहिरा धम्मा असङ्खतं खन्धतो ठपेत्वा चतूहि खन्धेहि छहायतनेहि छहि धातूहि सङ्गहिता। कतिहि असङ्गहिता? एकेन खन्धेन  छहायतनेहि द्वादसहि धातूहि असङ्गहिता।

१४९. उपादा धम्मा एकेन खन्धेन दसहायतनेहि दसहि धातूहि सङ्गहिता। कतिहि असङ्गहिता? चतूहि खन्धेहि द्वीहायतनेहि अट्ठहि धातूहि असङ्गहिता।

१५०. नो उपादा धम्मा असङ्खतं खन्धतो ठपेत्वा पञ्‍चहि खन्धेहि तीहायतनेहि नवहि धातूहि सङ्गहिता। कतिहि असङ्गहिता? न केहिचि खन्धेहि नवहायतनेहि नवहि धातूहि असङ्गहिता।

१५१. उपादिन्‍ना धम्मा पञ्‍चहि खन्धेहि एकादसहायतनेहि सत्तरसहि धातूहि सङ्गहिता। कतिहि असङ्गहिता? न केहिचि खन्धेहि एकेनायतनेन एकाय धातुया असङ्गहिता।

१५२. अनुपादिन्‍ना धम्मा असङ्खतं खन्धतो ठपेत्वा पञ्‍चहि खन्धेहि सत्तहायतनेहि अट्ठहि धातूहि सङ्गहिता। कतिहि असङ्गहिता? न केहिचि खन्धेहि पञ्‍चहायतनेहि दसहि धातूहि असङ्गहिता।

१५३. उपादाना धम्मा… किलेसा धम्मा… किलेसा चेव संकिलेसिका च धम्मा… किलेसा चेव संकिलिट्ठा च धम्मा… किलेसा चेव किलेससम्पयुत्ता च धम्मा एकेन  खन्धेन एकेनायतनेन एकाय धातुया  सङ्गहिता। कतिहि असङ्गहिता? चतूहि खन्धेहि एकादसहायतनेहि सत्तरसहि धातूहि असङ्गहिता।

१५४. नो किलेसा धम्मा… असंकिलिट्ठा धम्मा… किलेसविप्पयुत्ता धम्मा असङ्खतं खन्धतो ठपेत्वा पञ्‍चहि खन्धेहि द्वादसहायतनेहि अट्ठारसहि  धातूहि सङ्गहिता। कतिहि असङ्गहिता? न केहिचि खन्धेहि न केहिचि आयतनेहि न काहिचि धातूहि असङ्गहिता।

१५५. संकिलेसिका धम्मा… संकिलेसिका चेव नो च किलेसा धम्मा… किलेसविप्पयुत्ता संकिलेसिका धम्मा पञ्‍चहि खन्धेहि द्वादसहायतनेहि अट्ठारसहि धातूहि सङ्गहिता। कतिहि असङ्गहिता? न केहिचि खन्धेहि न केहिचि आयतनेहि न काहिचि धातूहि असङ्गहिता।

१५६. असंकिलेसिका धम्मा… किलेसविप्पयुत्ता असंकिलेसिका धम्मा असङ्खतं खन्धतो ठपेत्वा चतूहि खन्धेहि द्वीहायतनेहि द्वीहि धातूहि सङ्गहिता। कतिहि असङ्गहिता? एकेन खन्धेन दसहायतनेहि सोळसहि धातूहि असङ्गहिता।

१५७. संकिलिट्ठा धम्मा… किलेससम्पयुत्ता धम्मा… संकिलिट्ठा चेव नो च किलेसा धम्मा… किलेससम्पयुत्ता चेव नो च किलेसा धम्मा चतूहि खन्धेहि द्वीहायतनेहि द्वीहि धातूहि  सङ्गहिता। कतिहि असङ्गहिता? एकेन खन्धेन दसहायतनेहि सोळसहि धातूहि असङ्गहिता।

१५८. दस्सनेन पहातब्बा धम्मा… भावनाय पहातब्बा धम्मा… दस्सनेन पहातब्बहेतुका धम्मा… भावनाय पहातब्बहेतुका धम्मा चतूहि  खन्धेहि द्वीहायतनेहि द्वीहि धातूहि सङ्गहिता। कतिहि असङ्गहिता? एकेन खन्धेन दसहायतनेहि सोळसहि धातूहि असङ्गहिता।

१५९. न दस्सनेन पहातब्बा धम्मा… न भावनाय पहातब्बा धम्मा … न दस्सनेन पहातब्बहेतुका धम्मा… न भावनाय पहातब्बहेतुका धम्मा असङ्खतं खन्धतो ठपेत्वा पञ्‍चहि खन्धेहि द्वादसहायतनेहि अट्ठारसहि  धातूहि सङ्गहिता। कतिहि असङ्गहिता? न केहिचि खन्धेहि न केहिचि आयतनेहि न काहिचि धातूहि असङ्गहिता।

१६०. सवितक्‍का धम्मा… सविचारा धम्मा चतूहि खन्धेहि द्वीहायतनेहि तीहि धातूहि सङ्गहिता। कतिहि असङ्गहिता? एकेन खन्धेन दसहायतनेहि पन्‍नरसहि धातूहि असङ्गहिता।

१६१. अवितक्‍का धम्मा… अविचारा धम्मा असङ्खतं खन्धतो ठपेत्वा पञ्‍चहि खन्धेहि द्वादसहायतनेहि सत्तरसहि धातूहि सङ्गहिता। कतिहि असङ्गहिता? न केहिचि खन्धेहि न केहिचि आयतनेहि एकाय धातुया असङ्गहिता।

१६२. सप्पीतिका धम्मा… पीतिसहगता धम्मा चतूहि खन्धेहि द्वीहायतनेहि द्वीहि धातूहि सङ्गहिता। कतिहि असङ्गहिता? एकेन खन्धेन दसहायतनेहि सोळसहि धातूहि असङ्गहिता।

१६३. अप्पीतिका धम्मा… न पीतिसहगता धम्मा… न सुखसहगता धम्मा असङ्खतं खन्धतो ठपेत्वा पञ्‍चहि खन्धेहि द्वादसहायतनेहि अट्ठारसहि धातूहि सङ्गहिता। कतिहि  असङ्गहिता? न केहिचि खन्धेहि न केहिचि आयतनेहि न काहिचि धातूहि असङ्गहिता।

१६४. सुखसहगता  धम्मा तीहि खन्धेहि द्वीहायतनेहि तीहि धातूहि सङ्गहिता। कतिहि असङ्गहिता? द्वीहि खन्धेहि दसहायतनेहि पन्‍नरसहि  धातूहि असङ्गहिता।

१६५. उपेक्खासहगता धम्मा तीहि खन्धेहि द्वीहायतनेहि सत्तहि धातूहि सङ्गहिता। कतिहि असङ्गहिता? द्वीहि खन्धेहि दसहायतनेहि एकादसहि धातूहि असङ्गहिता।

१६६. न उपेक्खासहगता धम्मा असङ्खतं खन्धतो ठपेत्वा पञ्‍चहि खन्धेहि द्वादसहायतनेहि तेरसहि धातूहि सङ्गहिता। कतिहि असङ्गहिता? न केहिचि खन्धेहि न केहिचि आयतनेहि पञ्‍चहि धातूहि असङ्गहिता।

१६७. कामावचरा  धम्मा… परियापन्‍ना धम्मा… सउत्तरा धम्मा पञ्‍चहि खन्धेहि द्वादसहायतनेहि अट्ठारसहि धातूहि सङ्गहिता। कतिहि असङ्गहिता? न केहिचि खन्धेहि न केहिचि आयतनेहि न काहिचि धातूहि असङ्गहिता।

१६८. न कामावचरा धम्मा… अपरियापन्‍ना धम्मा… अनुत्तरा धम्मा असङ्खतं खन्धतो ठपेत्वा चतूहि खन्धेहि द्वीहायतनेहि द्वीहि धातूहि सङ्गहिता। कतिहि असङ्गहिता? एकेन खन्धेन दसहायतनेहि सोळसहि धातूहि असङ्गहिता।

१६९. रूपावचरा धम्मा… अरूपावचरा धम्मा… निय्यानिका धम्मा… नियता धम्मा… सरणा धम्मा चतूहि  खन्धेहि द्वीहायतनेहि द्वीहि धातूहि सङ्गहिता। कतिहि असङ्गहिता? एकेन खन्धेन दसहायतनेहि सोळसहि धातूहि असङ्गहिता।

१७०. न  रूपावचरा धम्मा… न अरूपावचरा धम्मा… अनिय्यानिका धम्मा… अनियता धम्मा… अरणा धम्मा कतिहि खन्धेहि कतिहायतनेहि कतिहि धातूहि सङ्गहिता? अरणा धम्मा असङ्खतं खन्धतो ठपेत्वा पञ्‍चहि खन्धेहि द्वादसहायतनेहि अट्ठारसहि धातूहि सङ्गहिता। कतिहि असङ्गहिता? न केहिचि खन्धेहि न केहिचि आयतनेहि न काहिचि धातूहि असङ्गहिता।

सङ्गहासङ्गहपदनिद्देसो पठमो।

२. दुतियनयो

२. सङ्गहितेनअसङ्गहितपदनिद्देसो

१७१. चक्खायतनेन  ये धम्मा… फोट्ठब्बायतनेन ये धम्मा… चक्खुधातुया ये धम्मा… फोट्ठब्बधातुया ये धम्मा खन्धसङ्गहेन सङ्गहिता आयतनसङ्गहेन असङ्गहिता धातुसङ्गहेन असङ्गहिता, ते धम्मा कतिहि खन्धेहि कतिहायतनेहि कतिहि धातूहि असङ्गहिता? ते धम्मा चतूहि खन्धेहि द्वीहायतनेहि अट्ठहि धातूहि असङ्गहिता।

१७२. चक्खुविञ्‍ञाणधातुया ये धम्मा… सोतविञ्‍ञाणधातुया ये धम्मा… घानविञ्‍ञाणधातुया ये धम्मा… जिव्हाविञ्‍ञाणधातुया ये धम्मा… कायविञ्‍ञाणधातुया ये धम्मा… मनोधातुया ये धम्मा… मनोविञ्‍ञाणधातुया ये धम्मा खन्धसङ्गहेन सङ्गहिता आयतनसङ्गहेन  असङ्गहिता धातुसङ्गहेन असङ्गहिता…पे॰… ते धम्मा चतूहि खन्धेहि एकादसहायतनेहि द्वादसहि धातूहि असङ्गहिता।

१७३. चक्खुन्द्रियेन ये धम्मा… सोतिन्द्रियेन ये धम्मा… घानिन्द्रियेन ये धम्मा… जिव्हिन्द्रियेन ये धम्मा… कायिन्द्रियेन ये धम्मा… इत्थिन्द्रियेन ये धम्मा… पुरिसिन्द्रियेन ये धम्मा खन्धसङ्गहेन सङ्गहिता आयतनसङ्गहेन असङ्गहिता धातुसङ्गहेन असङ्गहिता…पे॰… ते धम्मा चतूहि खन्धेहि द्वीहायतनेहि अट्ठहि धातूहि असङ्गहिता।

१७४. असञ्‍ञाभवेन ये धम्मा… एकवोकारभवेन ये धम्मा खन्धसङ्गहेन सङ्गहिता आयतनसङ्गहेन असङ्गहिता धातुसङ्गहेन असङ्गहिता…पे॰… ते धम्मा चतूहि  खन्धेहि तीहायतनेहि नवहि धातूहि असङ्गहिता।

१७५. परिदेवेन ये धम्मा… सनिदस्सनसप्पटिघेहि धम्मेहि ये धम्मा खन्धसङ्गहेन सङ्गहिता आयतनसङ्गहेन असङ्गहिता धातुसङ्गहेन असङ्गहिता…पे॰… ते धम्मा चतूहि खन्धेहि द्वीहायतनेहि अट्ठहि धातूहि असङ्गहिता।

१७६. अनिदस्सनसप्पटिघेहि  धम्मेहि ये धम्मा खन्धसङ्गहेन सङ्गहिता आयतनसङ्गहेन असङ्गहिता धातुसङ्गहेन असङ्गहिता…पे॰… ते धम्मा चतूहि खन्धेहि दसहायतनेहि सोळसहि धातूहि असङ्गहिता।

१७७. सनिदस्सनेहि धम्मेहि ये धम्मा खन्धसङ्गहेन सङ्गहिता आयतनसङ्गहेन  असङ्गहिता धातुसङ्गहेन असङ्गहिता…पे॰… ते धम्मा चतूहि खन्धेहि द्वीहायतनेहि अट्ठहि धातूहि असङ्गहिता।

१७८. सप्पटिघेहि धम्मेहि ये धम्मा… उपादाधम्मेहि ये धम्मा खन्धसङ्गहेन सङ्गहिता आयतनसङ्गहेन असङ्गहिता धातुसङ्गहेन असङ्गहिता, ते धम्मा कतिहि खन्धेहि कतिहायतनेहि कतिहि धातूहि असङ्गहिता? ते धम्मा चतूहि खन्धेहि एकादसहायतनेहि सत्तरसहि धातूहि असङ्गहिता।

दसायतना सत्तरस धातुयो,

सत्तिन्द्रिया असञ्‍ञाभवो एकवोकारभवो।

परिदेवो सनिदस्सनसप्पटिघं,

अनिदस्सनं पुनदेव [पुनरेव (पी॰)] सप्पटिघं उपादाति॥

सङ्गहितेनअसङ्गहितपदनिद्देसो दुतियो।

३. ततियनयो

३. असङ्गहितेनसङ्गहितपदनिद्देसो

१७९. वेदनाक्खन्धेन  ये धम्मा… सञ्‍ञाक्खन्धेन ये धम्मा… सङ्खारक्खन्धेन ये धम्मा… समुदयसच्‍चेन ये धम्मा… मग्गसच्‍चेन ये धम्मा खन्धसङ्गहेन असङ्गहिता आयतनसङ्गहेन सङ्गहिता धातुसङ्गहेन सङ्गहिता, ते धम्मा कतिहि खन्धेहि कतिहायतनेहि कतिहि धातूहि सङ्गहिता? ते धम्मा असङ्खतं खन्धतो ठपेत्वा तीहि खन्धेहि एकेनायतनेन एकाय धातुया सङ्गहिता।

१८०. निरोधसच्‍चेन ये धम्मा खन्धसङ्गहेन असङ्गहिता आयतनसङ्गहेन  सङ्गहिता धातुसङ्गहेन सङ्गहिता…पे॰… ते धम्मा चतूहि खन्धेहि एकेनायतनेन एकाय धातुया सङ्गहिता।

१८१. जीवितिन्द्रियेन ये धम्मा खन्धसङ्गहेन असङ्गहिता आयतनसङ्गहेन सङ्गहिता धातुसङ्गहेन सङ्गहिता…पे॰… ते धम्मा असङ्खतं खन्धतो ठपेत्वा द्वीहि खन्धेहि एकेनायतनेन एकाय धातुया सङ्गहिता।

१८२. इत्थिन्द्रियेन ये धम्मा… पुरिसिन्द्रियेन ये धम्मा… सुखिन्द्रियेन ये धम्मा… दुक्खिन्द्रियेन ये धम्मा… सोमनस्सिन्द्रियेन ये धम्मा… दोमनस्सिन्द्रियेन ये धम्मा… उपेक्खिन्द्रियेन ये धम्मा… सद्धिन्द्रियेन ये धम्मा… वीरियिन्द्रियेन ये धम्मा… सतिन्द्रियेन ये धम्मा… समाधिन्द्रियेन ये धम्मा… पञ्‍ञिन्द्रियेन ये धम्मा… अनञ्‍ञातञ्‍ञस्सामीतिन्द्रियेन ये धम्मा… अञ्‍ञिन्द्रियेन ये धम्मा… अञ्‍ञाताविन्द्रियेन ये धम्मा… अविज्‍जाय ये धम्मा… अविज्‍जापच्‍चया  सङ्खारेन ये धम्मा… सळायतनपच्‍चया फस्सेन ये धम्मा… फस्सपच्‍चया वेदनाय ये धम्मा… वेदनापच्‍चया  तण्हाय ये धम्मा… तण्हापच्‍चया उपादानेन ये धम्मा… कम्मभवेन [उपादानपच्‍चया कम्मभवेन (स्या॰)] ये धम्मा खन्धसङ्गहेन असङ्गहिता आयतनसङ्गहेन सङ्गहिता धातुसङ्गहेन सङ्गहिता…पे॰… ते धम्मा असङ्खतं खन्धतो ठपेत्वा तीहि खन्धेहि एकेनायतनेन एकाय धातुया सङ्गहिता।

१८३. जातिया  ये धम्मा… जराय ये धम्मा… मरणेन ये धम्मा… झानेन ये धम्मा खन्धसङ्गहेन असङ्गहिता आयतनसङ्गहेन सङ्गहिता धातुसङ्गहेन सङ्गहिता…पे॰… ते धम्मा असङ्खतं खन्धतो ठपेत्वा द्वीहि खन्धेहि एकेनायतनेन एकाय धातुया सङ्गहिता।

१८४. सोकेन ये धम्मा… दुक्खेन ये धम्मा… दोमनस्सेन ये धम्मा… उपायासेन ये धम्मा… सतिपट्ठानेन ये धम्मा… सम्मप्पधानेन ये धम्मा… अप्पमञ्‍ञाय ये धम्मा… पञ्‍चहि इन्द्रियेहि ये धम्मा… पञ्‍चहि बलेहि ये धम्मा… सत्तहि बोज्झङ्गेहि ये धम्मा… अरियेन अट्ठङ्गिकेन मग्गेन ये धम्मा… फस्सेन ये धम्मा… वेदनाय ये धम्मा… सञ्‍ञाय ये धम्मा… चेतनाय ये धम्मा… अधिमोक्खेन ये धम्मा… मनसिकारेन ये धम्मा… हेतूहि धम्मेहि ये धम्मा… हेतूहि चेव सहेतुकेहि च धम्मेहि ये धम्मा… हेतूहि चेव हेतुसम्पयुत्तेहि च धम्मेहि ये धम्मा खन्धसङ्गहेन असङ्गहिता आयतनसङ्गहेन सङ्गहिता धातुसङ्गहेन सङ्गहिता…पे॰… ते धम्मा असङ्खतं खन्धतो ठपेत्वा तीहि खन्धेहि एकेनायतनेन एकाय धातुया सङ्गहिता।

१८५. अप्पच्‍चयेहि धम्मेहि ये धम्मा… असङ्खतेहि धम्मेहि ये धम्मा खन्धसङ्गहेन असङ्गहिता आयतनसङ्गहेन सङ्गहिता धातुसङ्गहेन सङ्गहिता…पे॰… ते धम्मा चतूहि खन्धेहि एकेनायतनेन एकाय धातुया  सङ्गहिता।

१८६. आसवेहि धम्मेहि ये धम्मा… आसवेहि चेव सासवेहि च धम्मेहि ये धम्मा… आसवेहि चेव आसवसम्पयुत्तेहि च धम्मेहि ये धम्मा खन्धसङ्गहेन असङ्गहिता आयतनसङ्गहेन सङ्गहिता धातुसङ्गहेन सङ्गहिता… ते धम्मा असङ्खतं  खन्धतो ठपेत्वा तीहि खन्धेहि एकेनायतनेन एकाय धातुया सङ्गहिता।

१८७. संयोजनेहि  … गन्थेहि… ओघेहि… योगेहि… नीवरणेहि… परामासेहि धम्मेहि ये धम्मा… परामासेहि चेव परामट्ठेहि च धम्मेहि ये धम्मा खन्धसङ्गहेन असङ्गहिता आयतनसङ्गहेन सङ्गहिता धातुसङ्गहेन सङ्गहिता… ते धम्मा असङ्खतं खन्धतो ठपेत्वा तीहि खन्धेहि एकेनायतनेन एकाय धातुया सङ्गहिता।

१८८. चेतसिकेहि  धम्मेहि ये धम्मा… चित्तसम्पयुत्तेहि धम्मेहि ये धम्मा… चित्तसंसट्ठेहि धम्मेहि ये धम्मा… चित्तसंसट्ठसमुट्ठानेहि धम्मेहि ये धम्मा… चित्तसंसट्ठसमुट्ठानसहभूहि धम्मेहि ये धम्मा… चित्तसंसट्ठसमुट्ठानानुपरिवत्तीहि धम्मेहि ये धम्मा खन्धसङ्गहेन असङ्गहिता आयतनसङ्गहेन सङ्गहिता धातुसङ्गहेन सङ्गहिता…पे॰… ते धम्मा असङ्खतं खन्धतो ठपेत्वा एकेन खन्धेन एकेनायतनेन एकाय धातुया सङ्गहिता।

१८९. चित्तसहभूमि  धम्मेहि ये धम्मा… चित्तानुपरिवत्तीहि धम्मेहि ये धम्मा खन्धसङ्गहेन असङ्गहिता आयतनसङ्गहेन सङ्गहिता धातुसङ्गहेन सङ्गहिता…पे॰… ते धम्मा न केहिचि खन्धेहि एकेनायतनेन एकाय धातुया सङ्गहिता।

१९०. उपादानेहि धम्मेहि ये धम्मा… किलेसेहि धम्मेहि ये धम्मा… किलेसेहि चेव संकिलेसिकेहि च धम्मेहि ये धम्मा… किलेसेहि चेव संकिलिट्ठेहि च धम्मेहि ये धम्मा… किलेसेहि चेव किलेससम्पयुत्तेहि च धम्मेहि ये धम्मा खन्धसङ्गहेन असङ्गहिता आयतनसङ्गहेन सङ्गहिता धातुसङ्गहेन सङ्गहिता, ते धम्मा कतिहि खन्धेहि कतिहायतनेहि कतिहि धातूहि सङ्गहिता? ते धम्मा असङ्खतं खन्धतो ठपेत्वा तीहि खन्धेहि एकेनायतनेन एकाय धातुया सङ्गहिता।

तयो खन्धा तथा सच्‍चा, इन्द्रियानि च सोळस।

पदानि पच्‍चयाकारे, चुद्दसूपरि चुद्दस॥

समतिंस पदा होन्ति, गोच्छकेसु दसस्वथ।

दुवे चूळन्तरदुका [चुल्‍लन्तरदुका (सी॰)], अट्ठ होन्ति महन्तराति॥

असङ्गहितेनसङ्गहितपदनिद्देसो ततियो।

४. चतुत्थनयो

४. सङ्गहितेनसङ्गहितपदनिद्देसो

१९१. समुदयसच्‍चेन  ये धम्मा… मग्गसच्‍चेन ये धम्मा खन्धसङ्गहेन सङ्गहिता आयतनसङ्गहेन सङ्गहिता धातुसङ्गहेन सङ्गहिता, तेहि धम्मेहि ये धम्मा खन्धसङ्गहेन सङ्गहिता आयतनसङ्गहेन सङ्गहिता धातुसङ्गहेन सङ्गहिता, ते धम्मा कतिहि खन्धेहि  कतिहायतनेहि कतिहि धातूहि सङ्गहिता? ते धम्मा एकेन खन्धेन एकेनायतनेन एकाय धातुया सङ्गहिता।

१९२. इत्थिन्द्रियेन ये धम्मा… पुरिसिन्द्रियेन ये धम्मा… सुखिन्द्रियेन ये धम्मा… दुक्खिन्द्रियेन ये धम्मा… सोमनस्सिन्द्रियेन ये धम्मा… दोमनस्सिन्द्रियेन ये धम्मा… उपेक्खिन्द्रियेन ये धम्मा… सद्धिन्द्रियेन ये धम्मा… वीरियिन्द्रियेन ये धम्मा… सतिन्द्रियेन ये धम्मा… समाधिन्द्रियेन ये धम्मा… पञ्‍ञिन्द्रियेन ये धम्मा… अनञ्‍ञातञ्‍ञस्सामीतिन्द्रियेन ये धम्मा… अञ्‍ञिन्द्रियेन ये धम्मा… अञ्‍ञाताविन्द्रियेन ये धम्मा…।

अविज्‍जाय ये धम्मा… अविज्‍जापच्‍चया सङ्खारेन ये धम्मा… सळायतनपच्‍चया फस्सेन ये धम्मा… वेदनापच्‍चया तण्हाय ये धम्मा… तण्हापच्‍चया उपादानेन ये धम्मा… कम्मभवेन ये धम्मा… सोकेन ये धम्मा… परिदेवेन ये धम्मा… दुक्खेन ये धम्मा… दोमनस्सेन ये धम्मा… उपायासेन ये धम्मा…।

सतिपट्ठानेन ये धम्मा… सम्मप्पधानेन ये धम्मा… अप्पमञ्‍ञाय ये धम्मा… पञ्‍चहि इन्द्रियेहि ये धम्मा… पञ्‍चहि बलेहि ये धम्मा… सत्तहि बोज्झङ्गेहि ये धम्मा… अरियेन अट्ठङ्गिकेन  मग्गेन ये धम्मा… फस्सेन ये धम्मा… चेतनाय ये धम्मा… अधिमोक्खेन ये धम्मा… मनसिकारेन ये धम्मा …।

हेतूहि धम्मेहि ये धम्मा… हेतूहि चेव सहेतुकेहि च धम्मेहि ये धम्मा… हेतूहि चेव हेतुसम्पयुत्तेहि च धम्मेहि  ये धम्मा… आसवेहि… संयोजनेहि… गन्थेहि… ओघेहि… योगेहि… नीवरणेहि… परामासेहि… उपादानेहि… किलेसेहि धम्मेहि ये धम्मा… किलेसेहि चेव  संकिलेसिकेहि च धम्मेहि ये धम्मा… किलेसेहि चेव संकिलिट्ठेहि च धम्मेहि ये धम्मा… किलेसेहि चेव किलेससम्पयुत्तेहि च धम्मेहि ये धम्मा खन्धसङ्गहेन सङ्गहिता आयतनसङ्गहेन सङ्गहिता धातुसङ्गहेन सङ्गहिता, तेहि धम्मेहि ये धम्मा खन्धसङ्गहेन सङ्गहिता आयतनसङ्गहेन सङ्गहिता धातुसङ्गहेन सङ्गहिता, ते धम्मा कतिहि खन्धेहि कतिहायतनेहि कतिहि धातूहि सङ्गहिता? ते धम्मा एकेन खन्धेन एकेनायतनेन एकाय धातुया सङ्गहिता।

द्वे सच्‍चा पन्‍नरसिन्द्रिया, एकादस पटिच्‍चपदा।

उद्धं पुन एकादस, गोच्छकपदमेत्थ तिंसविधाति [तिंसविधन्ति (पी॰)]॥

सङ्गहितेनसङ्गहितपदनिद्देसो चतुत्थो।

५. पञ्‍चमनयो

५. असङ्गहितेनअसङ्गहितपदनिद्देसो

१९३. रूपक्खन्धेन  ये धम्मा खन्धसङ्गहेन असङ्गहिता आयतनसङ्गहेन असङ्गहिता धातुसङ्गहेन असङ्गहिता, तेहि धम्मेहि ये धम्मा खन्धसङ्गहेन असङ्गहिता आयतनसङ्गहेन असङ्गहिता धातुसङ्गहेन असङ्गहिता, ते धम्मा कतिहि खन्धेहि कतिहायतनेहि कतिहि  धातूहि असङ्गहिता? ते धम्मा एकेन खन्धेन एकेनायतनेन सत्तहि धातूहि असङ्गहिता।

१९४. वेदनाक्खन्धेन ये धम्मा… सञ्‍ञाक्खन्धेन ये धम्मा… सङ्खारक्खन्धेन ये धम्मा खन्धसङ्गहेन असङ्गहिता आयतनसङ्गहेन असङ्गहिता धातुसङ्गहेन असङ्गहिता, तेहि धम्मेहि ये धम्मा…पे॰… ते धम्मा द्वीहि खन्धेहि एकादसहायतनेहि सत्तरसहि धातूहि असङ्गहिता।

१९५. विञ्‍ञाणक्खन्धेन ये धम्मा… मनायतनेन ये धम्मा… चक्खुविञ्‍ञाणधातुया ये धम्मा…पे॰… मनोधातुया ये धम्मा… मनोविञ्‍ञाणधातुया ये धम्मा… मनिन्द्रियेन ये धम्मा खन्धसङ्गहेन असङ्गहिता आयतनसङ्गहेन असङ्गहिता धातुसङ्गहेन असङ्गहिता, तेहि धम्मेहि ये धम्मा…पे॰… ते धम्मा चतूहि खन्धेहि एकादसहायतनेहि एकादसहि धातूहि असङ्गहिता।

१९६. चक्खायतनेन ये धम्मा…पे॰… फोट्ठब्बायतनेन ये धम्मा… चक्खुधातुया ये धम्मा…पे॰… फोट्ठब्बधातुया ये धम्मा खन्धसङ्गहेन असङ्गहिता आयतनसङ्गहेन असङ्गहिता धातुसङ्गहेन असङ्गहिता, तेहि धम्मेहि ये धम्मा…पे॰… ते धम्मा चतूहि  खन्धेहि द्वीहायतनेहि अट्ठहि धातूहि असङ्गहिता।

१९७. धम्मायतनेन  ये धम्मा… धम्मधातुया ये धम्मा… इत्थिन्द्रियेन ये धम्मा… पुरिसिन्द्रियेन ये धम्मा… जीवितिन्द्रियेन ये धम्मा खन्धसङ्गहेन असङ्गहिता आयतनसङ्गहेन असङ्गहिता धातुसङ्गहेन  असङ्गहिता, तेहि धम्मेहि ये धम्मा…पे॰… ते धम्मा एकेन खन्धेन एकेनायतनेन सत्तहि धातूहि असङ्गहिता।

१९८. समुदयसच्‍चेन  ये धम्मा… मग्गसच्‍चेन ये धम्मा… निरोधसच्‍चेन ये धम्मा खन्धसङ्गहेन असङ्गहिता आयतनसङ्गहेन असङ्गहिता धातुसङ्गहेन असङ्गहिता, तेहि धम्मेहि ये धम्मा…पे॰… ते धम्मा द्वीहि खन्धेहि एकादसहायतनेहि सत्तरसहि धातूहि असङ्गहिता।

१९९. चक्खुन्द्रियेन ये धम्मा…पे॰… कायिन्द्रियेन ये धम्मा खन्धसङ्गहेन असङ्गहिता आयतनसङ्गहेन असङ्गहिता धातुसङ्गहेन असङ्गहिता, तेहि धम्मेहि ये धम्मा…पे॰… ते धम्मा चतूहि खन्धेहि द्वीहायतनेहि अट्ठहि धातूहि असङ्गहिता।

२००. सुखिन्द्रियेन ये धम्मा… दुक्खिन्द्रियेन ये धम्मा… सोमनस्सिन्द्रियेन ये धम्मा… दोमनस्सिन्द्रियेन ये धम्मा… उपेक्खिन्द्रियेन ये धम्मा… सद्धिन्द्रियेन ये धम्मा… वीरियिन्द्रियेन ये धम्मा… सतिन्द्रियेन ये धम्मा… समाधिन्द्रियेन ये धम्मा… पञ्‍ञिन्द्रियेन ये धम्मा… अनञ्‍ञातञ्‍ञस्सामीतिन्द्रियेन ये धम्मा… अञ्‍ञिन्द्रियेन ये धम्मा… अञ्‍ञाताविन्द्रियेन ये धम्मा… अविज्‍जाय ये धम्मा… अविज्‍जापच्‍चया सङ्खारेन ये धम्मा खन्धसङ्गहेन असङ्गहिता आयतनसङ्गहेन  असङ्गहिता धातुसङ्गहेन असङ्गहिता, तेहि धम्मेहि ये धम्मा…पे॰… ते धम्मा द्वीहि खन्धेहि एकादसहायतनेहि सत्तरसहि धातूहि  असङ्गहिता।

२०१. सङ्खारपच्‍चया विञ्‍ञाणेन ये धम्मा खन्धसङ्गहेन असङ्गहिता आयतनसङ्गहेन असङ्गहिता धातुसङ्गहेन असङ्गहिता, तेहि धम्मेहि ये धम्मा…पे॰… ते धम्मा चतूहि खन्धेहि एकादसहायतनेहि एकादसहि धातूहि असङ्गहिता।

२०२. विञ्‍ञाणपच्‍चया नामरूपेन ये धम्मा खन्धसङ्गहेन असङ्गहिता आयतनसङ्गहेन असङ्गहिता धातुसङ्गहेन असङ्गहिता, तेहि धम्मेहि ये धम्मा…पे॰… ते धम्मा एकेन खन्धेन एकेनायतनेन सत्तहि धातूहि असङ्गहिता।

२०३. नामरूपपच्‍चया  सळायतनेन ये धम्मा खन्धसङ्गहेन असङ्गहिता आयतनसङ्गहेन असङ्गहिता धातुसङ्गहेन असङ्गहिता, तेहि धम्मेहि ये धम्मा…पे॰… ते धम्मा तीहि खन्धेहि एकेनायतनेन एकाय धातुया असङ्गहिता।

२०४. सळायतनपच्‍चया  फस्सेन ये धम्मा… फस्सपच्‍चया वेदनाय ये धम्मा… वेदनापच्‍चया तण्हाय ये धम्मा… तण्हापच्‍चया उपादानेन ये धम्मा… कम्मभवेन ये धम्मा खन्धसङ्गहेन असङ्गहिता आयतनसङ्गहेन असङ्गहिता धातुसङ्गहेन असङ्गहिता, तेहि धम्मेहि ये धम्मा…पे॰… ते धम्मा द्वीहि खन्धेहि एकादसहायतनेहि सत्तरसहि धातूहि असङ्गहिता।

२०५. अरूपभवेन ये धम्मा… नेवसञ्‍ञानासञ्‍ञाभवेन ये धम्मा … चतुवोकारभवेन ये धम्मा… इद्धिपादेन ये धम्मा खन्धसङ्गहेन असङ्गहिता आयतनसङ्गहेन असङ्गहिता धातुसङ्गहेन असङ्गहिता, तेहि धम्मेहि ये धम्मा…पे॰… ते धम्मा एकेन खन्धेन दसहायतनेहि दसहि धातूहि असङ्गहिता।

२०६. असञ्‍ञाभवेन ये धम्मा… एकवोकारभवेन ये धम्मा… जातिया ये धम्मा… जराय ये धम्मा… मरणेन ये धम्मा खन्धसङ्गहेन असङ्गहिता आयतनसङ्गहेन असङ्गहिता धातुसङ्गहेन असङ्गहिता, तेहि धम्मेहि ये धम्मा…पे॰… ते धम्मा एकेन खन्धेन एकेनायतनेन सत्तहि धातूहि असङ्गहिता।

२०७. परिदेवेन ये धम्मा खन्धसङ्गहेन असङ्गहिता आयतनसङ्गहेन असङ्गहिता धातुसङ्गहेन असङ्गहिता, तेहि धम्मेहि ये धम्मा…पे॰… ते धम्मा चतूहि खन्धेहि द्वीहायतनेहि अट्ठहि धातूहि असङ्गहिता।

२०८. सोकेन ये धम्मा… दुक्खेन ये धम्मा… दोमनस्सेन ये धम्मा… उपायासेन ये धम्मा… सतिपट्ठानेन ये धम्मा… सम्मप्पधानेन ये धम्मा… झानेन ये धम्मा… अप्पमञ्‍ञाय ये धम्मा… पञ्‍चहि इन्द्रियेहि ये धम्मा… पञ्‍चहि बलेहि ये धम्मा… सत्तहि बोज्झङ्गेहि ये धम्मा… अरियेन अट्ठङ्गिकेन मग्गेन ये धम्मा… फस्सेन ये धम्मा… वेदनाय ये धम्मा… सञ्‍ञाय ये धम्मा… चेतनाय ये धम्मा… अधिमोक्खेन ये धम्मा … मनसिकारेन ये  धम्मा खन्धसङ्गहेन असङ्गहिता आयतनसङ्गहेन असङ्गहिता धातुसङ्गहेन असङ्गहिता, तेहि धम्मेहि ये धम्मा…पे॰… ते धम्मा द्वीहि खन्धेहि एकादसहायतनेहि सत्तरसहि धातूहि असङ्गहिता।

२०९. चित्तेन  ये धम्मा खन्धसङ्गहेन असङ्गहिता आयतनसङ्गहेन असङ्गहिता धातुसङ्गहेन असङ्गहिता, तेहि धम्मेहि ये धम्मा…पे॰… ते धम्मा चतूहि खन्धेहि एकादसहायतनेहि एकादसहि धातूहि असङ्गहिता।

१. तिकं

२१०. कुसलेहि धम्मेहि ये धम्मा… अकुसलेहि धम्मेहि ये धम्मा… सुखाय वेदनाय सम्पयुत्तेहि धम्मेहि ये धम्मा… दुक्खाय वेदनाय सम्पयुत्तेहि धम्मेहि ये धम्मा… अदुक्खमसुखाय वेदनाय सम्पयुत्तेहि धम्मेहि ये धम्मा… विपाकेहि धम्मेहि ये धम्मा… विपाकधम्मधम्मेहि ये धम्मा… अनुपादिन्‍नअनुपादानियेहि धम्मेहि ये धम्मा… संकिलिट्ठसंकिलेसिकेहि धम्मेहि ये धम्मा… असंकिलिट्ठअसंकिलेसिकेहि  धम्मेहि ये धम्मा… सवितक्‍कसविचारेहि धम्मेहि ये धम्मा… अवितक्‍कविचारमत्तेहि धम्मेहि ये धम्मा… पीतिसहगतेहि धम्मेहि ये धम्मा… सुखसहगतेहि धम्मेहि ये धम्मा… उपेक्खासहगतेहि धम्मेहि ये धम्मा… दस्सनेन पहातब्बेहि धम्मेहि ये धम्मा… भावनाय पहातब्बेहि धम्मेहि ये धम्मा… दस्सनेन पहातब्बहेतुकेहि धम्मेहि ये धम्मा… भावनाय पहातब्बहेतुकेहि धम्मेहि ये  धम्मा… आचयगामीहि धम्मेहि ये धम्मा… अपचयगामीहि धम्मेहि ये धम्मा… सेक्खेहि धम्मेहि ये धम्मा… असेक्खेहि धम्मेहि ये धम्मा… महग्गतेहि धम्मेहि ये धम्मा… अप्पमाणेहि धम्मेहि ये धम्मा… परित्तारम्मणेहि धम्मेहि ये धम्मा… महग्गतारम्मणेहि धम्मेहि ये धम्मा… अप्पमाणारम्मणेहि धम्मेहि ये धम्मा… हीनेहि धम्मेहि ये धम्मा… पणीतेहि धम्मेहि ये धम्मा… मिच्छत्तनियतेहि धम्मेहि ये धम्मा… सम्मत्तनियतेहि धम्मेहि ये धम्मा… मग्गारम्मणेहि धम्मेहि ये धम्मा… मग्गहेतुकेहि धम्मेहि ये धम्मा… मग्गाधिपतीहि धम्मेहि ये धम्मा… अतीतारम्मणेहि धम्मेहि ये धम्मा… अनागतारम्मणेहि धम्मेहि ये धम्मा… पच्‍चुपन्‍नारम्मणेहि धम्मेहि ये धम्मा… अज्झत्तारम्मणेहि धम्मेहि ये धम्मा… बहिद्धारम्मणेहि धम्मेहि ये धम्मा… अज्झत्तबहिद्धारम्मणेहि धम्मेहि ये धम्मा खन्धसङ्गहेन असङ्गहिता आयतनसङ्गहेन  असङ्गहिता धातुसङ्गहेन असङ्गहिता, तेहि धम्मेहि ये धम्मा…पे॰… ते धम्मा एकेन खन्धेन दसहायतनेहि दसहि धातूहि असङ्गहिता।

२११. सनिदस्सनसप्पटिघेहि  धम्मेहि ये धम्मा… अनिदस्सनसप्पटिघेहि धम्मेहि ये धम्मा खन्धसङ्गहेन असङ्गहिता आयतनसङ्गहेन असङ्गहिता धातुसङ्गहेन असङ्गहिता, तेहि धम्मेहि ये धम्मा…पे॰… ते धम्मा चतूहि खन्धेहि द्वीहायतनेहि अट्ठहि धातूहि असङ्गहिता।

२. दुकं

२१२. हेतूहि धम्मेहि ये धम्मा… हेतूहि चेव सहेतुकेहि च धम्मेहि  ये धम्मा… हेतूहि चेव हेतुसम्पयुत्तेहि च धम्मेहि ये धम्मा खन्धसङ्गहेन असङ्गहिता आयतनसङ्गहेन असङ्गहिता धातुसङ्गहेन असङ्गहिता, तेहि धम्मेहि ये धम्मा…पे॰… ते धम्मा द्वीहि खन्धेहि एकादसहायतनेहि सत्तरसहि धातूहि असङ्गहिता।

२१३. सहेतुकेहि धम्मेहि ये धम्मा… हेतुसम्पयुत्तेहि धम्मेहि ये धम्मा… सहेतुकेहि चेव न च हेतूहि धम्मेहि ये धम्मा… हेतुसम्पयुत्तेहि चेव न च हेतूहि धम्मेहि ये धम्मा… न हेतुसहेतुकेहि [न हेतू सहेतुकेहि (सी॰), न हेतूहि सहेतुकेहि (स्या॰ क॰)] धम्मेहि ये धम्मा खन्धसङ्गहेन असङ्गहिता आयतनसङ्गहेन असङ्गहिता धातुसङ्गहेन असङ्गहिता, तेहि धम्मेहि ये धम्मा…पे॰… ते धम्मा एकेन खन्धेन दसहायतनेहि दसहि धातूहि असङ्गहिता।

२१४. अप्पच्‍चयेहि धम्मेहि ये धम्मा… असङ्खतेहि धम्मेहि ये धम्मा खन्धसङ्गहेन असङ्गहिता आयतनसङ्गहेन असङ्गहिता धातुसङ्गहेन असङ्गहिता, तेहि धम्मेहि ये धम्मा…पे॰… ते धम्मा द्वीहि खन्धेहि एकादसहायतनेहि सत्तरसहि धातूहि असङ्गहिता।

२१५. सनिदस्सनेहि धम्मेहि ये धम्मा… सप्पटिघेहि धम्मेहि ये धम्मा खन्धसङ्गहेन असङ्गहिता आयतनसङ्गहेन असङ्गहिता धातुसङ्गहेन असङ्गहिता, तेहि धम्मेहि ये धम्मा…पे॰… ते धम्मा चतूहि  खन्धेहि द्वीहायतनेहि अट्ठहि धातूहि असङ्गहिता।

२१६. रूपीहि  धम्मेहि ये धम्मा खन्धसङ्गहेन असङ्गहिता आयतनसङ्गहेन असङ्गहिता धातुसङ्गहेन असङ्गहिता, तेहि धम्मेहि ये  धम्मा…पे॰… ते धम्मा एकेन खन्धेन एकेनायतनेन सत्तहि धातूहि असङ्गहिता।

२१७. अरूपीहि धम्मेहि ये धम्मा… लोकुत्तरेहि धम्मेहि  ये धम्मा खन्धसङ्गहेन असङ्गहिता आयतनसङ्गहेन असङ्गहिता धातुसङ्गहेन असङ्गहिता, तेहि धम्मेहि ये धम्मा…पे॰… ते धम्मा एकेन खन्धेन दसहायतनेहि दसहि धातूहि असङ्गहिता।

२१८. आसवेहि धम्मेहि ये धम्मा… आसवेहि चेव सासवेहि च धम्मेहि ये धम्मा… आसवेहि चेव आसवसम्पयुत्तेहि च धम्मेहि ये धम्मा खन्धसङ्गहेन असङ्गहिता आयतनसङ्गहेन असङ्गहिता धातुसङ्गहेन असङ्गहिता, तेहि धम्मेहि ये धम्मा…पे॰… ते धम्मा द्वीहि खन्धेहि एकादसहायतनेहि सत्तरसहि धातूहि असङ्गहिता।

२१९. अनासवेहि धम्मेहि ये धम्मा… आसवसम्पयुत्तेहि धम्मेहि ये धम्मा… आसवसम्पयुत्तेहि चेव नो च आसवेहि धम्मेहि ये धम्मा… आसवविप्पयुत्तेहि अनासवेहि धम्मेहि ये धम्मा खन्धसङ्गहेन असङ्गहिता आयतनसङ्गहेन असङ्गहिता धातुसङ्गहेन असङ्गहिता, तेहि धम्मेहि ये धम्मा…पे॰… ते धम्मा एकेन खन्धेन दसहायतनेहि दसहि धातूहि असङ्गहिता।

२२०. संयोजनेहि  धम्मेहि ये धम्मा… गन्थेहि धम्मेहि ये धम्मा… ओघेहि धम्मेहि ये धम्मा… योगेहि धम्मेहि ये धम्मा… नीवरणेहि धम्मेहि ये धम्मा… परामासेहि धम्मेहि ये धम्मा… परामासेहि चेव परामट्ठेहि च धम्मेहि ये धम्मा खन्धसङ्गहेन असङ्गहिता आयतनसङ्गहेन असङ्गहिता धातुसङ्गहेन असङ्गहिता, तेहि धम्मेहि ये धम्मा…पे॰… ते धम्मा द्वीहि खन्धेहि एकादसहायतनेहि सत्तरसहि धातूहि असङ्गहिता।

२२१. अपरामट्ठेहि धम्मेहि ये धम्मा… परामाससम्पयुत्तेहि धम्मेहि ये धम्मा… परामासविप्पयुत्तेहि अपरामट्ठेहि धम्मेहि ये धम्मा… सारम्मणेहि धम्मेहि ये धम्मा खन्धसङ्गहेन असङ्गहिता  आयतनसङ्गहेन असङ्गहिता धातुसङ्गहेन असङ्गहिता, तेहि धम्मेहि ये धम्मा…पे॰… ते धम्मा एकेन खन्धेन दसहायतनेहि दसहि धातूहि असङ्गहिता।

२२२. अनारम्मणेहि  धम्मेहि ये धम्मा… नो चित्तेहि धम्मेहि ये धम्मा… चित्तविप्पयुत्तेहि धम्मेहि ये धम्मा… चित्तविसंसट्ठेहि धम्मेहि ये धम्मा… चित्तसमुट्ठानेहि धम्मेहि ये धम्मा… चित्तसहभूहि धम्मेहि ये धम्मा… चित्तानुपरिवत्तीहि धम्मेहि ये धम्मा… बाहिरेहि धम्मेहि ये धम्मा… उपादाधम्मेहि ये धम्मा खन्धसङ्गहेन असङ्गहिता आयतनसङ्गहेन असङ्गहिता धातुसङ्गहेन असङ्गहिता, तेहि धम्मेहि ये धम्मा…पे॰… ते धम्मा एकेन खन्धेन एकेनायतनेन सत्तहि  धातूहि असङ्गहिता।

२२३. चित्तेहि धम्मेहि ये धम्मा खन्धसङ्गहेन असङ्गहिता आयतनसङ्गहेन असङ्गहिता धातुसङ्गहेन असङ्गहिता, तेहि धम्मेहि ये धम्मा…पे॰… ते धम्मा चतूहि खन्धेहि एकादसहायतनेहि एकादसहि धातूहि असङ्गहिता।

२२४. चेतसिकेहि धम्मेहि ये धम्मा… चित्तसम्पयुत्तेहि धम्मेहि ये धम्मा… चित्तसंसट्ठेहि धम्मेहि ये धम्मा… चित्तसंसट्ठसमुट्ठानेहि धम्मेहि ये धम्मा… चित्तसंसट्ठसमुट्ठानसहभूहि धम्मेहि ये धम्मा… चित्तसंसट्ठसमुट्ठानानुपरिवत्तीहि धम्मेहि ये धम्मा खन्धसङ्गहेन असङ्गहिता आयतनसङ्गहेन असङ्गहिता धातुसङ्गहेन असङ्गहिता, तेहि धम्मेहि ये धम्मा…पे॰… ते धम्मा द्वीहि खन्धेहि एकादसहायतनेहि सत्तरसहि धातूहि असङ्गहिता।

२२५. अज्झत्तिकेहि धम्मेहि ये धम्मा खन्धसङ्गहेन असङ्गहिता आयतनसङ्गहेन असङ्गहिता धातुसङ्गहेन असङ्गहिता तेहि धम्मेहि ये धम्मा…पे॰… ते धम्मा तीहि खन्धेहि एकेनायतनेन एकाय धातुया असङ्गहिता।

२२६. उपादानेहि  धम्मेहि ये धम्मा… किलेसेहि धम्मेहि ये धम्मा… किलेसेहि चेव संकिलेसिकेहि च धम्मेहि ये धम्मा… किलेसेहि चेव संकिलिट्ठेहि च धम्मेहि ये धम्मा… किलेसेहि चेव किलेससम्पयुत्तेहि च धम्मेहि ये धम्मा खन्धसङ्गहेन असङ्गहिता आयतनसङ्गहेन  असङ्गहिता धातुसङ्गहेन असङ्गहिता, तेहि धम्मेहि ये धम्मा…पे॰… ते धम्मा द्वीहि खन्धेहि एकादसहायतनेहि सत्तरसहि धातूहि असङ्गहिता।

२२७. असंकिलेसिकेहि  धम्मेहि ये धम्मा… संकिलिट्ठेहि धम्मेहि ये धम्मा… किलेससम्पयुत्तेहि धम्मेहि ये धम्मा… संकिलिट्ठेहि चेव नो च किलेसेहि धम्मेहि ये धम्मा… किलेससम्पयुत्तेहि चेव नो च किलेसेहि धम्मेहि ये धम्मा… किलेसविप्पयुत्तेहि असंकिलेसिकेहि धम्मेहि ये धम्मा… दस्सनेन पहातब्बेहि धम्मेहि ये धम्मा… भावनाय पहातब्बेहि धम्मेहि ये धम्मा… दस्सनेन पहातब्बहेतुकेहि धम्मेहि ये धम्मा… भावनाय पहातब्बहेतुकेहि धम्मेहि ये धम्मा… सवितक्‍केहि धम्मेहि ये धम्मा… सविचारेहि धम्मेहि ये धम्मा… सप्पीतिकेहि धम्मेहि ये धम्मा… पीतिसहगतेहि धम्मेहि ये धम्मा… सुखसहगतेहि धम्मेहि ये धम्मा… उपेक्खासहगतेहि धम्मेहि ये धम्मा… न कामावचरेहि धम्मेहि ये धम्मा… रूपावचरेहि धम्मेहि ये धम्मा… अरूपावचरेहि धम्मेहि ये धम्मा… अपरियापन्‍नेहि धम्मेहि ये धम्मा… निय्यानिकेहि धम्मेहि ये धम्मा… नियतेहि धम्मेहि ये धम्मा… अनुत्तरेहि धम्मेहि ये धम्मा… सरणेहि धम्मेहि ये धम्मा खन्धसङ्गहेन असङ्गहिता आयतनसङ्गहेन असङ्गहिता धातुसङ्गहेन असङ्गहिता, तेहि धम्मेहि ये धम्मा खन्धसङ्गहेन असङ्गहिता आयतनसङ्गहेन असङ्गहिता धातुसङ्गहेन  असङ्गहिता, ते धम्मा  कतिहि खन्धेहि कतिहायतनेहि कतिहि धातूहि असङ्गहिता? ते धम्मा एकेन खन्धेन दसहायतनेहि दसहि धातूहि असङ्गहिता।

रूपञ्‍च धम्मायतनं धम्मधातु, इत्थिपुमं जीवितं नामरूपं।

द्वे भवा जाति जरा मच्‍चुरूपं, अनारम्मणं नो चित्तं चित्तेन विप्पयुत्तं॥

विसंसट्ठं समुट्ठान-सहभु अनुपरिवत्ति।

बाहिरं उपादा द्वे, विसयो [द्वेवीसति (स्या॰)] एसनयो सुबुद्धो॥

असङ्गहितेनअसङ्गहितपदनिद्देसो पञ्‍चमो।

६. छट्ठनयो

६. सम्पयोगविप्पयोगपदनिद्देसो

१. खन्धो

२२८. रूपक्खन्धो  कतिहि खन्धेहि कतिहायतनेहि कतिहि धातूहि सम्पयुत्तोति? नत्थि। कतिहि विप्पयुत्तो? चतूहि खन्धेहि एकेनायतनेन सत्तहि धातूहि विप्पयुत्तो; एकेनायतनेन एकाय धातुया केहिचि विप्पयुत्तो।

२२९. वेदनाक्खन्धो… सञ्‍ञाक्खन्धो… सङ्खारक्खन्धो तीहि खन्धेहि एकेनायतनेन सत्तहि धातूहि सम्पयुत्तो; एकेनायतनेन एकाय धातुया केहिचि सम्पयुत्तो। कतिहि विप्पयुत्तो? एकेन खन्धेन दसहायतनेहि दसहि धातूहि विप्पयुत्तो; एकेनायतनेन एकाय धातुया केहिचि विप्पयुत्तो।

२३०. विञ्‍ञाणक्खन्धो  तीहि खन्धेहि सम्पयुत्तो; एकेनायतनेन एकाय धातुया केहिचि सम्पयुत्तो। कतिहि विप्पयुत्तो? एकेन खन्धेन दसहायतनेहि दसहि धातूहि विप्पयुत्तो; एकेनायतनेन एकाय धातुया केहिचि विप्पयुत्तो।

२. आयतनं

२३१. चक्खायतनं…पे॰… फोट्ठब्बायतनं…पे॰… सम्पयुत्तन्ति? नत्थि। कतिहि विप्पयुत्तं? चतूहि खन्धेहि एकेनायतनेन सत्तहि धातूहि विप्पयुत्तं; एकेनायतनेन एकाय धातुया केहिचि विप्पयुत्तं।

२३२. मनायतनं तीहि खन्धेहि सम्पयुत्तं; एकेनायतनेन  एकाय धातुया केहिचि सम्पयुत्तं। कतिहि विप्पयुत्तं? एकेन खन्धेन दसहायतनेहि दसहि धातूहि विप्पयुत्तं; एकेनायतनेन एकाय धातुया केहिचि विप्पयुत्तं।

३. धातु

२३३. चक्खुधातु  …पे॰… फोट्ठब्बधातु…पे॰… सम्पयुत्ताति? नत्थि। कतिहि विप्पयुत्ता? चतूहि खन्धेहि एकेनायतनेन सत्तहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

२३४. चक्खुविञ्‍ञाणधातु…पे॰… मनोधातु… मनोविञ्‍ञाणधातु तीहि खन्धेहि सम्पयुत्ता; एकेनायतनेन एकाय धातुया केहिचि सम्पयुत्ता। कतिहि विप्पयुत्ता? एकेन खन्धेन दसहायतनेहि सोळसहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

४. सच्‍चादि

२३५. समुदयसच्‍चं… मग्गसच्‍चं तीहि खन्धेहि एकेनायतनेन एकाय  धातुया सम्पयुत्तं; एकेन खन्धेन एकेनायतनेन एकाय धातुया केहिचि सम्पयुत्तं। कतिहि विप्पयुत्तं? एकेन खन्धेन दसहायतनेहि सोळसहि धातूहि विप्पयुत्तं; एकेनायतनेन एकाय धातुया केहिचि विप्पयुत्तं।

२३६. निरोधसच्‍चं… चक्खुन्द्रियं…पे॰… कायिन्द्रियं… इत्थिन्द्रियं… पुरिसिन्द्रियं…पे॰… सम्पयुत्तन्ति? नत्थि। कतिहि विप्पयुत्तं? चतूहि खन्धेहि एकेनायतनेन सत्तहि धातूहि विप्पयुत्तं; एकेनायतनेन एकाय धातुया केहिचि विप्पयुत्तं।

२३७. मनिन्द्रियं  तीहि खन्धेहि सम्पयुत्तं; एकेनायतनेन एकाय धातुया केहिचि सम्पयुत्तं। कतिहि विप्पयुत्तं? एकेन खन्धेन दसहायतनेहि दसहि धातूहि विप्पयुत्तं; एकेनायतनेन एकाय धातुया केहिचि विप्पयुत्तं।

२३८. सुखिन्द्रियं… दुक्खिन्द्रियं… सोमनस्सिन्द्रियं… दोमनस्सिन्द्रियं तीहि खन्धेहि एकेनायतनेन एकाय धातुया सम्पयुत्तं; एकेनायतनेन एकाय धातुया केहिचि सम्पयुत्तं। कतिहि विप्पयुत्तं? एकेन  खन्धेन दसहायतनेहि सोळसहि धातूहि विप्पयुत्तं; एकेनायतनेन एकाय धातुया केहिचि विप्पयुत्तं।

२३९. उपेक्खिन्द्रियं  तीहि खन्धेहि एकेनायतनेन छहि धातूहि सम्पयुत्तं; एकेनायतनेन एकाय धातुया केहिचि सम्पयुत्तं। कतिहि विप्पयुत्तं? एकेन खन्धेन दसहायतनेहि एकादसहि धातूहि विप्पयुत्तं; एकेनायतनेन एकाय धातुया केहिचि विप्पयुत्तं।

२४०. सद्धिन्द्रियं… वीरियिन्द्रियं… सतिन्द्रियं… समाधिन्द्रियं… पञ्‍ञिन्द्रियं… अनञ्‍ञातञ्‍ञस्सामीतिन्द्रियं… अञ्‍ञिन्द्रियं… अञ्‍ञाताविन्द्रियं… अविज्‍जा… अविज्‍जापच्‍चया सङ्खारा तीहि खन्धेहि एकेनायतनेन एकाय धातुया सम्पयुत्ता; एकेन खन्धेन एकेनायतनेन एकाय धातुया केहिचि सम्पयुत्ता। कतिहि विप्पयुत्ता? एकेन खन्धेन दसहायतनेहि सोळसहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

२४१. सङ्खारपच्‍चया विञ्‍ञाणं तीहि खन्धेहि सम्पयुत्तं; एकेनायतनेन एकाय धातुया केहिचि सम्पयुत्तं। कतिहि विप्पयुत्तं? एकेन खन्धेन दसहायतनेहि दसहि धातूहि विप्पयुत्तं; एकेनायतनेन एकाय धातुया केहिचि विप्पयुत्तं।

२४२. सळायतनपच्‍चया फस्सो तीहि खन्धेहि एकेनायतनेन सत्तहि धातूहि सम्पयुत्तो; एकेन खन्धेन एकेनायतनेन एकाय धातुया केहिचि सम्पयुत्तो। कतिहि विप्पयुत्तो? एकेन खन्धेन दसहायतनेहि दसहि धातूहि विप्पयुत्तो; एकेनायतनेन एकाय धातुया केहिचि विप्पयुत्तो।

२४३. फस्सपच्‍चया  वेदना तीहि खन्धेहि एकेनायतनेन सत्तहि धातूहि सम्पयुत्ता; एकेनायतनेन एकाय धातुया केहिचि सम्पयुत्ता। कतिहि विप्पयुत्ता? एकेन खन्धेन दसहायतनेहि दसहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

२४४. वेदनापच्‍चया तण्हा… तण्हापच्‍चया उपादानं… कम्मभवो तीहि खन्धेहि एकेनायतनेन एकाय धातुया सम्पयुत्तो; एकेन खन्धेन एकेनायतनेन एकाय धातुया केहिचि सम्पयुत्तो। कतिहि विप्पयुत्तो? एकेन  खन्धेन दसहायतनेहि सोळसहि धातूहि विप्पयुत्तो; एकेनायतनेन एकाय धातुया केहिचि विप्पयुत्तो।

२४५. रूपभवो…पे॰… सम्पयुत्तोति? नत्थि। कतिहि विप्पयुत्तो? न केहिचि खन्धेहि न केहिचि आयतनेहि तीहि धातूहि विप्पयुत्तो।

२४६. अरूपभवो… नेवसञ्‍ञानासञ्‍ञाभवो… चतुवोकारभवो…पे॰… सम्पयुत्तोति? नत्थि। कतिहि विप्पयुत्तो? एकेन खन्धेन दसहायतनेहि सोळसहि धातूहि विप्पयुत्तो; एकेनायतनेन एकाय धातुया केहिचि विप्पयुत्तो।

२४७. असञ्‍ञाभवो… एकवोकारभवो… परिदेवो…पे॰… सम्पयुत्तोति? नत्थि। कतिहि विप्पयुत्तो? चतूहि खन्धेहि एकेनायतनेन सत्तहि धातूहि विप्पयुत्तो; एकेनायतनेन एकाय धातुया केहिचि विप्पयुत्तो।

२४८. सोको… दुक्खं… दोमनस्सं तीहि खन्धेहि एकेनायतनेन एकाय धातुया सम्पयुत्तं; एकेनायतनेन एकाय धातुया केहिचि सम्पयुत्तं। कतिहि विप्पयुत्तं? एकेन खन्धेन दसहायतनेहि सोळसहि  धातूहि विप्पयुत्तं; एकेनायतनेन एकाय धातुया केहिचि विप्पयुत्तं।

२४९. उपायासो… सतिपट्ठानं… सम्मप्पधानं तीहि खन्धेहि एकेनायतनेन एकाय धातुया सम्पयुत्तं; एकेन खन्धेन एकेनायतनेन एकाय धातुया केहिचि सम्पयुत्तं। कतिहि विप्पयुत्तं? एकेन खन्धेन दसहायतनेहि सोळसहि धातूहि विप्पयुत्तं; एकेनायतनेन एकाय धातुया केहिचि विप्पयुत्तं।

२५०. इद्धिपादो  द्वीहि खन्धेहि सम्पयुत्तो; एकेन खन्धेन एकेनायतनेन एकाय धातुया केहिचि सम्पयुत्तो। कतिहि विप्पयुत्तो? एकेन खन्धेन दसहायतनेहि सोळसहि धातूहि विप्पयुत्तो; एकेनायतनेन एकाय धातुया केहिचि विप्पयुत्तो।

२५१. झानं  द्वीहि खन्धेहि एकेनायतनेन एकाय धातुया सम्पयुत्तं; एकेन खन्धेन एकेनायतनेन एकाय धातुया केहिचि सम्पयुत्तं। कतिहि विप्पयुत्तं? एकेन खन्धेन दसहायतनेहि  सोळसहि धातूहि विप्पयुत्तं; एकेनायतनेन एकाय धातुया केहिचि विप्पयुत्तं।

२५२. अप्पमञ्‍ञा… पञ्‍चिन्द्रियानि… पञ्‍च बलानि… सत्त बोज्झङ्गा… अरियो अट्ठङ्गिको मग्गो तीहि खन्धेहि एकेनायतनेन एकाय धातुया सम्पयुत्तो; एकेन खन्धेन एकेनायतनेन एकाय धातुया केहिचि सम्पयुत्तो। कतिहि विप्पयुत्तो? एकेन खन्धेन दसहायतनेहि सोळसहि धातूहि विप्पयुत्तो; एकेनायतनेन एकाय धातुया केहिचि विप्पयुत्तो।

२५३. फस्सो … चेतना… मनसिकारो तीहि खन्धेहि एकेनायतनेन सत्तहि धातूहि सम्पयुत्तो; एकेन खन्धेन एकेनायतनेन  एकाय धातुया केहिचि सम्पयुत्तो। कतिहि विप्पयुत्तो? एकेन खन्धेन दसहायतनेहि दसहि धातूहि विप्पयुत्तो; एकेनायतनेन एकाय धातुया केहिचि विप्पयुत्तो।

२५४. वेदना… सञ्‍ञा तीहि खन्धेहि एकेनायतनेन सत्तहि धातूहि सम्पयुत्ता; एकेनायतनेन एकाय धातुया केहिचि सम्पयुत्ता। कतिहि विप्पयुत्ता? एकेन खन्धेन दसहायतनेहि दसहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

२५५. चित्तं तीहि खन्धेहि सम्पयुत्तं; एकेनायतनेन एकाय धातुया केहिचि सम्पयुत्तं। कतिहि विप्पयुत्तं? एकेन खन्धेन दसहायतनेहि दसहि धातूहि विप्पयुत्तं; एकेनायतनेन एकाय धातुया केहिचि विप्पयुत्तं।

२५६. अधिमोक्खो तीहि खन्धेहि एकेनायतनेन द्वीहि धातूहि सम्पयुत्तो; एकेन खन्धेन एकेनायतनेन एकाय धातुया केहिचि सम्पयुत्तो। कतिहि विप्पयुत्तो? एकेन खन्धेन दसहायतनेहि पन्‍नरसहि धातूहि विप्पयुत्तो; एकेनायतनेन एकाय धातुया केहिचि विप्पयुत्तो।

५. तिकं

२५७. कुसला  धम्मा… अकुसला धम्मा कतिहि खन्धेहि कतिहायतनेहि कतिहि धातूहि सम्पयुत्ताति? नत्थि। कतिहि विप्पयुत्ता? एकेन खन्धेन दसहायतनेहि सोळसहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

२५८. सुखाय वेदनाय सम्पयुत्ता धम्मा… दुक्खाय वेदनाय सम्पयुत्ता धम्मा एकेन खन्धेन सम्पयुत्ता; एकेनायतनेन एकाय धातुया केहिचि सम्पयुत्ता। कतिहि विप्पयुत्ता? एकेन खन्धेन दसहायतनेहि पन्‍नरसहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

२५९. अदुक्खमसुखाय वेदनाय सम्पयुत्ता धम्मा एकेन खन्धेन सम्पयुत्ता; एकेनायतनेन एकाय धातुया केहिचि सम्पयुत्ता। कतिहि विप्पयुत्ता? एकेन खन्धेन दसहायतनेहि एकादसहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

२६०. विपाका धम्मा…पे॰… सम्पयुत्ताति? नत्थि। कतिहि विप्पयुत्ता? एकेन खन्धेन दसहायतनेहि दसहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

२६१. विपाकधम्मधम्मा… संकिलिट्ठसंकिलेसिका धम्मा…पे॰… सम्पयुत्ताति? नत्थि। कतिहि विप्पयुत्ता? एकेन खन्धेन दसहायतनेहि सोळसहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

२६२. नेवविपाकनविपाकधम्मधम्मा… अनुपादिन्‍नुपादानिया धम्मा…पे॰… सम्पयुत्ताति? नत्थि। कतिहि विप्पयुत्ता? न केहिचि खन्धेहि न  केहिचि आयतनेहि पञ्‍चहि धातूहि विप्पयुत्ता।

२६३. अनुपादिन्‍नअनुपादानिया धम्मा… असंकिलिट्ठअसंकिलेसिका धम्मा…पे॰… सम्पयुत्ताति? नत्थि। कतिहि विप्पयुत्ता? न केहिचि खन्धेहि न केहिचि आयतनेहि छहि धातूहि विप्पयुत्ता।

२६४. सवितक्‍कसविचारा  धम्मा एकेन खन्धेन एकेनायतनेन एकाय धातुया केहिचि सम्पयुत्ता। कतिहि विप्पयुत्ता? एकेन खन्धेन दसहायतनेहि पन्‍नरसहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

२६५. अवितक्‍कविचारमत्ता धम्मा… पीतिसहगता धम्मा  एकेन खन्धेन एकेनायतनेन एकाय धातुया केहिचि सम्पयुत्ता। कतिहि विप्पयुत्ता? एकेन खन्धेन दसहायतनेहि सोळसहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

२६६. अवितक्‍कअविचारा धम्मा…पे॰… सम्पयुत्ताति? नत्थि। कतिहि विप्पयुत्ता? न केहिचि खन्धेहि न केहिचि आयतनेहि एकाय धातुया विप्पयुत्ता।

२६७. सुखसहगता धम्मा एकेन खन्धेन सम्पयुत्ता; एकेनायतनेन एकाय धातुया केहिचि सम्पयुत्ता। कतिहि विप्पयुत्ता? एकेन खन्धेन दसहायतनेहि पन्‍नरसहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

२६८. उपेक्खासहगता धम्मा एकेन खन्धेन सम्पयुत्ता; एकेनायतनेन  एकाय धातुया केहिचि सम्पयुत्ता। कतिहि विप्पयुत्ता? एकेन खन्धेन दसहायतनेहि एकादसहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

२६९. दस्सनेन पहातब्बा धम्मा भावनाय पहातब्बा धम्मा… दस्सनेन पहातब्बहेतुका धम्मा… भावनाय पहातब्बहेतुका धम्मा… आचयगामिनो धम्मा… अपचयगामिनो  धम्मा… सेक्खा धम्मा… असेक्खा धम्मा… महग्गता धम्मा…पे॰… सम्पयुत्ताति? नत्थि। कतिहि विप्पयुत्ता? एकेन खन्धेन दसहायतनेहि सोळसहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

२७०. अप्पमाणा धम्मा… पणीता धम्मा…पे॰… सम्पयुत्ताति? नत्थि। कतिहि विप्पयुत्ता? न केहिचि खन्धेहि न केहिचि आयतनेहि छहि धातूहि विप्पयुत्ता।

२७१. परित्तारम्मणा  धम्मा…पे॰… सम्पयुत्ताति? नत्थि। कतिहि विप्पयुत्ता? एकेन खन्धेन दसहायतनेहि दसहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

२७२. महग्गतारम्मणा धम्मा… अप्पमाणारम्मणा धम्मा… हीना धम्मा… मिच्छत्तनियता धम्मा… सम्मत्तनियता धम्मा… मग्गारम्मणा धम्मा… मग्गहेतुका  धम्मा… मग्गाधिपतिनो धम्मा…पे॰… सम्पयुत्ताति? नत्थि। कतिहि विप्पयुत्ता? एकेन खन्धेन दसहायतनेहि सोळसहि धातूहि विप्पयुत्ता; एकेनायतनेन एकाय धातुया  केहिचि विप्पयुत्ता।

२७३. अनुप्पन्‍ना धम्मा…पे॰… सम्पयुत्ताति? नत्थि। कतिहि विप्पयुत्ता? न केहिचि खन्धेहि न केहिचि आयतनेहि पञ्‍चहि धातूहि विप्पयुत्ता।

२७४. अतीतारम्मणा धम्मा…पे॰… अनागतारम्मणा धम्मा…पे॰… सम्पयुत्ताति? नत्थि। कतिहि विप्पयुत्ता? एकेन खन्धेन दसहायतनेहि सोळसहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

२७५. पच्‍चुप्पन्‍नारम्मणा धम्मा… अज्झत्तारम्मणा धम्मा… बहिद्धारम्मणा धम्मा… अज्झत्तबहिद्धारम्मणा धम्मा…पे॰… सम्पयुत्ताति? नत्थि। कतिहि विप्पयुत्ता? एकेन खन्धेन दसहायतनेहि दसहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

२७६. सनिदस्सनसप्पटिघा धम्मा… अनिदस्सनसप्पटिघा धम्मा…पे॰… सम्पयुत्ताति? नत्थि। कतिहि विप्पयुत्ता? चतूहि खन्धेहि एकेनायतनेन सत्तहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

६. दुकं

२७७. हेतू धम्मा… हेतू चेव सहेतुका च धम्मा… हेतू चेव हेतुसम्पयुत्ता च धम्मा तीहि खन्धेहि एकेनायतनेन एकाय धातुया सम्पयुत्ता; एकेन खन्धेन एकेनायतनेन एकाय धातुया केहिचि  सम्पयुत्ता। कतिहि विप्पयुत्ता? एकेन खन्धेन दसहायतनेहि सोळसहि  धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

२७८. सहेतुका धम्मा… हेतुसम्पयुत्ता धम्मा…पे॰… सम्पयुत्ताति? नत्थि। कतिहि विप्पयुत्ता? एकेन खन्धेन दसहायतनेहि सोळसहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

२७९. सहेतुका चेव न च हेतू धम्मा… हेतुसम्पयुत्ता चेव न च हेतू धम्मा… न हेतुसहेतुका धम्मा एकेन खन्धेन एकेनायतनेन एकाय धातुया केहिचि सम्पयुत्ता। कतिहि विप्पयुत्ता? एकेन  खन्धेन दसहायतनेहि सोळसहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

२८०. अप्पच्‍चया धम्मा… असङ्खता धम्मा… सनिदस्सना धम्मा… सप्पटिघा धम्मा… रूपिनो धम्मा…पे॰… सम्पयुत्ताति? नत्थि। कतिहि विप्पयुत्ता? चतूहि खन्धेहि एकेनायतनेन सत्तहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

२८१. लोकुत्तरा धम्मा…पे॰… सम्पयुत्ताति? नत्थि। कतिहि विप्पयुत्ता? न केहिचि खन्धेहि न केहिचि आयतनेहि छहि धातूहि विप्पयुत्ता।

२८२. आसवा  धम्मा… आसवा चेव सासवा च धम्मा… आसवा चेव आसवसम्पयुत्ता च धम्मा तीहि खन्धेहि एकेनायतनेन एकाय धातुया सम्पयुत्ता; एकेन खन्धेन एकेनायतनेन  एकाय धातुया केहिचि सम्पयुत्ता। कतिहि विप्पयुत्ता? एकेन खन्धेन दसहायतनेहि सोळसहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

२८३. अनासवा धम्मा… आसवविप्पयुत्ता अनासवा धम्मा…पे॰… सम्पयुत्ताति? नत्थि। कतिहि विप्पयुत्ता? न केहिचि खन्धेहि न केहिचि आयतनेहि छहि धातूहि विप्पयुत्ता।

२८४. आसवसम्पयुत्ता  धम्मा…पे॰… सम्पयुत्ताति? नत्थि। कतिहि विप्पयुत्ता? एकेन खन्धेन दसहायतनेहि सोळसहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

२८५. आसवसम्पयुत्ता चेव नो च आसवा धम्मा एकेन खन्धेन एकेनायतनेन एकाय धातुया केहिचि सम्पयुत्ता। कतिहि विप्पयुत्ता? एकेन खन्धेन दसहायतनेहि सोळसहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

२८६. संयोजना धम्मा… गन्था धम्मा… ओघा धम्मा… योगा धम्मा… नीवरणा धम्मा… परामासा धम्मा… परामासा चेव परामट्ठा च धम्मा तीहि खन्धेहि एकेनायतनेन एकाय धातुया सम्पयुत्ता; एकेन खन्धेन एकेनायतनेन एकाय धातुया  केहिचि सम्पयुत्ता। कतिहि विप्पयुत्ता? एकेन  खन्धेन दसहायतनेहि सोळसहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

२८७. अपरामट्ठा धम्मा… परामासविप्पयुत्ता अपरामट्ठा धम्मा सम्पयुत्ताति? नत्थि। कतिहि विप्पयुत्ता? न केहिचि खन्धेहि न केहिचि आयतनेहि छहि धातूहि विप्पयुत्ता।

२८८. परामाससम्पयुत्ता धम्मा एकेन खन्धेन एकेनायतनेन एकाय धातुया केहिचि सम्पयुत्ता। कतिहि विप्पयुत्ता? एकेन खन्धेन दसहायतनेहि सोळसहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

२८९. सारम्मणा  धम्मा…पे॰… सम्पयुत्ताति? नत्थि। कतिहि विप्पयुत्ता? एकेन खन्धेन दसहायतनेहि दसहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

२९०. अनारम्मणा धम्मा… चित्तविप्पयुत्ता धम्मा… चित्तविसंसट्ठा धम्मा… उपादा धम्मा…पे॰… सम्पयुत्ताति? नत्थि। कतिहि विप्पयुत्ता? चतूहि खन्धेहि एकेनायतनेन सत्तहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

२९१. चित्ता  धम्मा तीहि खन्धेहि सम्पयुत्ता; एकेनायतनेन एकाय धातुया केहिचि सम्पयुत्ता। कतिहि विप्पयुत्ता? एकेन खन्धेन दसहायतनेहि दसहि धातूहि विप्पयुत्ता; एकेनायतनेन एकाय  धातुया केहिचि विप्पयुत्ता।

२९२. चेतसिका धम्मा… चित्तसम्पयुत्ता धम्मा… चित्तसंसट्ठा धम्मा… चित्तसंसट्ठसमुट्ठाना धम्मा… चित्तसंसट्ठसमुट्ठानसहभुनो धम्मा… चित्तसंसट्ठसमुट्ठानानुपरिवत्तिनो धम्मा एकेन खन्धेन एकेनायतनेन सत्तहि धातूहि सम्पयुत्ता। कतिहि विप्पयुत्ता? एकेन खन्धेन दसहायतनेहि दसहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

२९३. अनुपादिन्‍ना धम्मा…पे॰… सम्पयुत्ताति? नत्थि। कतिहि विप्पयुत्ता? न केहिचि खन्धेहि न केहिचि आयतनेहि पञ्‍चहि धातूहि विप्पयुत्ता।

२९४. उपादाना  धम्मा… किलेसा धम्मा… किलेसा चेव संकिलेसिका च धम्मा… किलेसा चेव संकिलिट्ठा च धम्मा… किलेसा चेव किलेससम्पयुत्ता च धम्मा तीहि खन्धेहि एकेनायतनेन एकाय धातुया सम्पयुत्ता; एकेन खन्धेन एकेनायतनेन एकाय धातुया केहिचि सम्पयुत्ता। कतिहि विप्पयुत्ता? एकेन खन्धेन दसहायतनेहि सोळसहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

२९५. असंकिलेसिका धम्मा… किलेसविप्पयुत्ता असंकिलेसिका धम्मा…पे॰… सम्पयुत्ताति? नत्थि। कतिहि विप्पयुत्ता? न केहिचि खन्धेहि न केहिचि आयतनेहि छहि धातूहि विप्पयुत्ता।

२९६. संकिलिट्ठा  धम्मा… किलेससम्पयुत्ता धम्मा…पे॰… सम्पयुत्ताति? नत्थि। कतिहि विप्पयुत्ता? एकेन खन्धेन दसहायतनेहि सोळसहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

२९७. संकिलिट्ठा चेव नो च किलेसा धम्मा… किलेससम्पयुत्ता चेव नो च किलेसा धम्मा एकेन खन्धेन एकेनायतनेन एकाय धातुया  केहिचि सम्पयुत्ता। कतिहि विप्पयुत्ता? एकेन खन्धेन दसहायतनेहि सोळसहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

२९८. दस्सनेन पहातब्बा धम्मा… भावनाय पहातब्बा धम्मा… दस्सनेन पहातब्बहेतुका धम्मा… भावनाय पहातब्बहेतुका धम्मा… सम्पयुत्ताति? नत्थि। कतिहि विप्पयुत्ता? एकेन खन्धेन दसहायतनेहि सोळसहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

२९९. सवितक्‍का धम्मा… सविचारा धम्मा एकेन खन्धेन एकेनायतनेन एकाय धातुया केहिचि सम्पयुत्ता। कतिहि विप्पयुत्ता? एकेन खन्धेन दसहायतनेहि पन्‍नरसहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

३००. अवितक्‍का धम्मा… अविचारा धम्मा…पे॰… सम्पयुत्ताति? नत्थि। कतिहि विप्पयुत्ता? न केहिचि खन्धेहि न केहिचि आयतनेहि एकाय  धातुया विप्पयुत्ता।

३०१. सप्पीतिका  धम्मा… पीतिसहगता धम्मा एकेन खन्धेन एकेनायतनेन एकाय धातुया केहिचि सम्पयुत्ता। कतिहि विप्पयुत्ता? एकेन खन्धेन दसहायतनेहि सोळसहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

३०२. सुखसहगता  धम्मा एकेन खन्धेन सम्पयुत्ता; एकेनायतनेन एकाय धातुया केहिचि सम्पयुत्ता। कतिहि विप्पयुत्ता? एकेन खन्धेन दसहायतनेहि पन्‍नरसहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

३०३. उपेक्खासहगता धम्मा एकेन खन्धेन सम्पयुत्ता; एकेनायतनेन एकाय धातुया केहिचि सम्पयुत्ता। कतिहि विप्पयुत्ता? एकेन खन्धेन दसहायतनेहि एकादसहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

३०४. न  कामावचरा धम्मा… अपरियापन्‍ना धम्मा… अनुत्तरा धम्मा…पे॰… सम्पयुत्ताति? नत्थि। कतिहि विप्पयुत्ता? न केहिचि खन्धेहि न केहिचि आयतनेहि छहि धातूहि विप्पयुत्ता।

३०५. रूपावचरा धम्मा… अरूपावचरा धम्मा… निय्यानिका धम्मा… नियता धम्मा… सरणा धम्मा कतिहि खन्धेहि कतिहायतनेहि कतिहि धातूहि सम्पयुत्ताति? नत्थि। कतिहि विप्पयुत्ता? एकेन खन्धेन दसहायतनेहि सोळसहि धातूहि विप्पयुत्ता; एकेनायतनेन एकाय  धातुया केहिचि विप्पयुत्ता।

धम्मायतनं धम्मधातु, दुक्खसच्‍चञ्‍च जीवितं।

सळायतनं नामरूपं, चत्तारो च महाभवा॥

जाति जरा च मरणं, तिकेस्वेकूनवीसति।

गोच्छकेसु च पञ्‍ञास, अट्ठ चूळन्तरे पदा॥

महन्तरे पन्‍नरस, अट्ठारस ततो परे।

तेवीस पदसतं एतं, सम्पयोगे न लब्भतीति॥

सम्पयोगविप्पयोगपदनिद्देसो छट्ठो।

७. सत्तमनयो

७. सम्पयुत्तेनविप्पयुत्तपदनिद्देसो

३०६. वेदनाक्खन्धेन  ये धम्मा… सञ्‍ञाक्खन्धेन ये धम्मा… सङ्खारक्खन्धेन ये धम्मा… विञ्‍ञाणक्खन्धेन ये धम्मा… मनायतनेन ये धम्मा सम्पयुत्ता, तेहि धम्मेहि ये धम्मा विप्पयुत्ता, ते धम्मा कतिहि खन्धेहि कतिहायतनेहि कतिहि धातूहि विप्पयुत्ता? ते धम्मा चतूहि खन्धेहि एकेनायतनेन सत्तहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

३०७. चक्खुविञ्‍ञाणधातुया ये धम्मा…पे॰… मनोधातुया ये धम्मा… मनोविञ्‍ञाणधातुया ये धम्मा सम्पयुत्ता, तेहि धम्मेहि ये धम्मा विप्पयुत्ता… ते धम्मा न केहिचि खन्धेहि न केहिचि आयतनेहि एकाय धातुया विप्पयुत्ता।

३०८. मनिन्द्रियेन ये धम्मा सम्पयुत्ता, तेहि धम्मेहि ये धम्मा विप्पयुत्ता… ते धम्मा चतूहि खन्धेहि एकेनायतनेन सत्तहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

३०९. उपेक्खिन्द्रियेन ये धम्मा सम्पयुत्ता, तेहि धम्मेहि ये  धम्मा विप्पयुत्ता… ते धम्मा न केहिचि खन्धेहि न केहिचि आयतनेहि पञ्‍चहि धातूहि विप्पयुत्ता।

३१०. सङ्खारपच्‍चया विञ्‍ञाणेन ये धम्मा… सळायतनपच्‍चया फस्सेन ये धम्मा… फस्सपच्‍चया  वेदनाय ये धम्मा… फस्सेन ये धम्मा… वेदनाय ये धम्मा… सञ्‍ञाय ये धम्मा… चेतनाय ये धम्मा… चित्तेन ये धम्मा… मनसिकारेन ये धम्मा सम्पयुत्ता, तेहि धम्मेहि ये धम्मा विप्पयुत्ता… ते धम्मा चतूहि  खन्धेहि एकेनायतनेन सत्तहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

३११. अधिमोक्खेन ये धम्मा सम्पयुत्ता, तेहि धम्मेहि ये धम्मा विप्पयुत्ता… ते धम्मा न केहिचि खन्धेहि न केहिचि आयतनेहि एकाय धातुया विप्पयुत्ता।

३१२. अदुक्खमसुखाय  वेदनाय सम्पयुत्तेहि धम्मेहि ये धम्मा… उपेक्खासहगतेहि धम्मेहि ये धम्मा सम्पयुत्ता, तेहि धम्मेहि ये धम्मा विप्पयुत्ता… ते धम्मा न केहिचि खन्धेहि न केहिचि आयतनेहि पञ्‍चहि धातूहि विप्पयुत्ता।

३१३. सवितक्‍कसविचारेहि धम्मेहि ये धम्मा सम्पयुत्ता, तेहि धम्मेहि ये धम्मा विप्पयुत्ता… ते धम्मा न केहिचि खन्धेहि न केहिचि आयतनेहि एकाय धातुया विप्पयुत्ता।

३१४. चित्तेहि धम्मेहि ये धम्मा… चेतसिकेहि धम्मेहि ये धम्मा… चित्तसम्पयुत्तेहि धम्मेहि ये धम्मा … चित्तसंसट्ठेहि धम्मेहि ये धम्मा… चित्तसंसट्ठसमुट्ठानेहि धम्मेहि ये धम्मा… चित्तसंसट्ठसमुट्ठानसहभूहि धम्मेहि ये धम्मा… चित्तसंसट्ठसमुट्ठानानुपरिवत्तीहि धम्मेहि ये धम्मा सम्पयुत्ता, तेहि धम्मेहि ये धम्मा विप्पयुत्ता… ते धम्मा चतूहि खन्धेहि एकेनायतनेन सत्तहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

३१५. सवितक्‍केहि धम्मेहि ये धम्मा… सविचारेहि धम्मेहि ये धम्मा सम्पयुत्ता, तेहि धम्मेहि ये धम्मा विप्पयुत्ता… ते धम्मा न केहिचि खन्धेहि न केहिचि आयतनेहि एकाय धातुया विप्पयुत्ता।

३१६. उपेक्खासहगतेहि धम्मेहि ये धम्मा सम्पयुत्ता, तेहि धम्मेहि ये धम्मा विप्पयुत्ता, ते धम्मा कतिहि खन्धेहि कतिहायतनेहि कतिहि धातूहि विप्पयुत्ता? ते धम्मा न केहिचि खन्धेहि न केहिचि आयतनेहि पञ्‍चहि धातूहि विप्पयुत्ता।

खन्धा  चतुरो आयतनञ्‍च मेकं।

धातूसु सत्त द्वेपि च इन्द्रियतो॥

तयो पटिच्‍च तथरिव फस्सपञ्‍चमा।

अधिमुच्‍चना मनसि तिकेसु तीणि॥

सत्तन्तरा द्वे च मनेन युत्ता।

वितक्‍कविचारणा उपेक्खकाय चाति॥

सम्पयुत्तेनविप्पयुत्तपदनिद्देसो सत्तमो।

८. अट्ठमनयो

८. विप्पयुत्तेनसम्पयुत्तपदनिद्देसो

३१७. रूपक्खन्धेन  ये धम्मा विप्पयुत्ता, ते धम्मा कतिहि खन्धेहि कतिहायतनेहि कतिहि धातूहि सम्पयुत्ताति? नत्थि।

३१८. वेदनाक्खन्धेन ये धम्मा… सञ्‍ञाक्खन्धेन ये धम्मा… सङ्खारक्खन्धेन ये धम्मा… विञ्‍ञाणक्खन्धेन ये धम्मा…पे॰… सरणेहि धम्मेहि ये धम्मा… अरणेहि धम्मेहि ये धम्मा विप्पयुत्ता, ते धम्मा कतिहि खन्धेहि कतिहायतनेहि कतिहि धातूहि सम्पयुत्ताति? नत्थि।

धम्मायतनं धम्मधातु, अथ जीवितं नामरूपं।

सळायतनं जातिजरामतं, द्वे च तिके न लब्भरे॥

पठमन्तरे सत्त च, गोच्छके दस अपरन्ते।

चुद्दस छ च मत्थके, इच्‍चेते सत्तचत्तालीस धम्मा।

समुच्छेदे न लब्भन्ति, मोघपुच्छकेन चाति॥

विप्पयुत्तेनसम्पयुत्तपदनिद्देसो अट्ठमो।

९. नवमनयो

९. सम्पयुत्तेनसम्पयुत्तपदनिद्देसो

३१९. वेदनाक्खन्धेन  ये धम्मा… सञ्‍ञाक्खन्धेन ये धम्मा… सङ्खारक्खन्धेन ये धम्मा सम्पयुत्ता, तेहि धम्मेहि ये धम्मा सम्पयुत्ता, ते धम्मा कतिहि खन्धेहि कतिहायतनेहि कतिहि धातूहि सम्पयुत्ता? ते धम्मा तीहि खन्धेहि एकेनायतनेन सत्तहि धातूहि सम्पयुत्ता; एकेनायतनेन एकाय धातुया केहिचि सम्पयुत्ता।

३२०. विञ्‍ञाणक्खन्धेन ये धम्मा… मनायतनेन ये धम्मा… चक्खुविञ्‍ञाणधातुया ये धम्मा…पे॰… मनोधातुया ये धम्मा… मनोविञ्‍ञाणधातुया  ये धम्मा सम्पयुत्ता, तेहि धम्मेहि ये धम्मा सम्पयुत्ता…पे॰… ते धम्मा तीहि खन्धेहि सम्पयुत्ता; एकेनायतनेन एकाय धातुया केहिचि सम्पयुत्ता।

३२१. समुदयसच्‍चेन ये धम्मा… मग्गसच्‍चेन ये धम्मा सम्पयुत्ता, तेहि धम्मेहि ये धम्मा सम्पयुत्ता… ते धम्मा तीहि खन्धेहि एकेनायतनेन एकाय धातुया सम्पयुत्ता; एकेन खन्धेन एकेनायतनेन एकाय धातुया केहिचि सम्पयुत्ता।

३२२. मनिन्द्रियेन ये धम्मा सम्पयुत्ता, तेहि धम्मेहि ये धम्मा सम्पयुत्ता… ते धम्मा तीहि खन्धेहि सम्पयुत्ता; एकेनायतनेन एकाय धातुया केहिचि सम्पयुत्ता।

३२३. सुखिन्द्रियेन ये धम्मा… दुक्खिन्द्रियेन ये धम्मा… सोमनस्सिन्द्रियेन ये धम्मा  … दोमनस्सिन्द्रियेन  ये धम्मा सम्पयुत्ता, तेहि धम्मेहि ये धम्मा सम्पयुत्ता… ते धम्मा तीहि खन्धेहि एकेनायतनेन एकाय धातुया सम्पयुत्ता; एकेनायतनेन एकाय धातुया केहिचि सम्पयुत्ता।

३२४. उपेक्खिन्द्रियेन ये धम्मा सम्पयुत्ता, तेहि धम्मेहि ये धम्मा सम्पयुत्ता… ते धम्मा तीहि खन्धेहि एकेनायतनेन छहि धातूहि सम्पयुत्ता; एकेनायतनेन एकाय धातुया केहिचि सम्पयुत्ता।

३२५. सद्धिन्द्रियेन  ये धम्मा… वीरियिन्द्रियेन ये धम्मा… सतिन्द्रियेन  ये धम्मा… समाधिन्द्रियेन ये धम्मा… पञ्‍ञिन्द्रियेन ये धम्मा… अनञ्‍ञातञ्‍ञस्सामीतिन्द्रियेन ये धम्मा… अञ्‍ञिन्द्रियेन ये धम्मा… अञ्‍ञाताविन्द्रियेन ये धम्मा… अविज्‍जाय ये धम्मा… अविज्‍जापच्‍चया सङ्खारेहि ये धम्मा सम्पयुत्ता, तेहि धम्मेहि ये धम्मा सम्पयुत्ता… ते धम्मा तीहि खन्धेहि एकेनायतनेन एकाय धातुया सम्पयुत्ता; एकेन खन्धेन एकेनायतनेन एकाय धातुया केहिचि सम्पयुत्ता।

३२६. सङ्खारपच्‍चया विञ्‍ञाणेन ये धम्मा सम्पयुत्ता, तेहि धम्मेहि ये धम्मा सम्पयुत्ता… ते धम्मा तीहि खन्धेहि सम्पयुत्ता; एकेनायतनेन एकाय धातुया केहिचि सम्पयुत्ता।

३२७. सळायतनपच्‍चया फस्सेन ये धम्मा सम्पयुत्ता, तेहि धम्मेहि ये धम्मा सम्पयुत्ता… ते धम्मा तीहि खन्धेहि एकेनायतनेन सत्तहि धातूहि सम्पयुत्ता; एकेन खन्धेन एकेनायतनेन एकाय धातुया केहिचि सम्पयुत्ता।

३२८. फस्सपच्‍चया वेदनाय ये धम्मा सम्पयुत्ता, तेहि धम्मेहि ये धम्मा सम्पयुत्ता… ते धम्मा तीहि खन्धेहि एकेनायतनेन सत्तहि धातूहि सम्पयुत्ता; एकेनायतनेन एकाय धातुया केहिचि सम्पयुत्ता।

३२९. वेदनापच्‍चया तण्हाय ये धम्मा… तण्हापच्‍चया उपादानेन ये धम्मा… कम्मभवेन  ये धम्मा सम्पयुत्ता, तेहि धम्मेहि  ये धम्मा सम्पयुत्ता… ते धम्मा तीहि  खन्धेहि एकेनायतनेन एकाय धातुया सम्पयुत्ता; एकेन खन्धेन एकेनायतनेन एकाय धातुया केहिचि सम्पयुत्ता।

३३०. सोकेन ये धम्मा… दुक्खेन ये धम्मा… दोमनस्सेन ये धम्मा सम्पयुत्ता, तेहि धम्मेहि ये धम्मा सम्पयुत्ता… ते धम्मा तीहि खन्धेहि एकेनायतनेन एकाय धातुया सम्पयुत्ता; एकेनायतनेन एकाय धातुया केहिचि सम्पयुत्ता।

३३१. उपायासेन  ये धम्मा… सतिपट्ठानेन ये धम्मा… सम्मप्पधानेन ये धम्मा सम्पयुत्ता, तेहि धम्मेहि ये धम्मा सम्पयुत्ता… ते धम्मा तीहि खन्धेहि एकेनायतनेन एकाय धातुया सम्पयुत्ता; एकेन खन्धेन एकेनायतनेन एकाय धातुया केहिचि सम्पयुत्ता।

३३२. इद्धिपादेन ये धम्मा सम्पयुत्ता, तेहि धम्मेहि ये धम्मा सम्पयुत्ता… ते धम्मा द्वीहि खन्धेहि सम्पयुत्ता; एकेनायतनेन एकाय धातुया केहिचि सम्पयुत्ता।

३३३. झानेन ये धम्मा सम्पयुत्ता, तेहि धम्मेहि ये धम्मा सम्पयुत्ता… ते धम्मा द्वीहि खन्धेहि एकेनायतनेन एकाय धातुया सम्पयुत्ता; एकेन खन्धेन एकेनायतनेन एकाय धातुया केहिचि सम्पयुत्ता।

३३४. अप्पमञ्‍ञाय ये धम्मा… पञ्‍चहि इन्द्रियेहि ये धम्मा … पञ्‍चहि बलेहि ये धम्मा… सत्तहि बोज्झङ्गेहि ये धम्मा… अरियेन अट्ठङ्गिकेन मग्गेन ये धम्मा सम्पयुत्ता, तेहि धम्मेहि ये धम्मा सम्पयुत्ता… ते धम्मा तीहि खन्धेहि एकेनायतनेन एकाय धातुया सम्पयुत्ता; एकेन खन्धेन एकेनायतनेन एकाय धातुया केहिचि सम्पयुत्ता।

३३५. फस्सेन ये धम्मा… चेतनाय ये धम्मा… मनसिकारेन ये धम्मा सम्पयुत्ता, तेहि धम्मेहि ये धम्मा सम्पयुत्ता… ते धम्मा तीहि खन्धेहि एकेनायतनेन सत्तहि धातूहि सम्पयुत्ता; एकेन खन्धेन एकेनायतनेन एकाय धातुया केहिचि सम्पयुत्ता।

३३६. वेदनाय  ये धम्मा… सञ्‍ञाय ये धम्मा सम्पयुत्ता, तेहि धम्मेहि ये धम्मा सम्पयुत्ता… ते धम्मा तीहि खन्धेहि एकेनायतनेन सत्तहि धातूहि सम्पयुत्ता; एकेनायतनेन एकाय धातुया केहिचि सम्पयुत्ता।

३३७. चित्तेन ये धम्मा सम्पयुत्ता, तेहि धम्मेहि ये धम्मा सम्पयुत्ता… ते धम्मा तीहि खन्धेहि सम्पयुत्ता; एकेनायतनेन एकाय धातुया केहिचि सम्पयुत्ता।

३३८. अधिमोक्खेन  ये धम्मा सम्पयुत्ता, तेहि धम्मेहि ये धम्मा सम्पयुत्ता… ते धम्मा तीहि खन्धेहि एकेनायतनेन द्वीहि धातूहि सम्पयुत्ता; एकेन खन्धेन एकेनायतनेन एकाय धातुया केहिचि सम्पयुत्ता।

३३९. सुखाय  वेदनाय सम्पयुत्तेहि धम्मेहि ये धम्मा… दुक्खाय वेदनाय सम्पयुत्तेहि धम्मेहि ये धम्मा… अदुक्खमसुखाय वेदनाय सम्पयुत्तेहि धम्मेहि ये धम्मा सम्पयुत्ता, तेहि धम्मेहि ये धम्मा सम्पयुत्ता… ते धम्मा एकेन खन्धेन सम्पयुत्ता; एकेनायतनेन एकाय धातुया केहिचि सम्पयुत्ता।

३४०. सवितक्‍कसविचारेहि धम्मेहि ये धम्मा… अवितक्‍कविचारमत्तेहि धम्मेहि ये धम्मा… पीतिसहगतेहि धम्मेहि ये धम्मा सम्पयुत्ता, तेहि धम्मेहि ये धम्मा सम्पयुत्ता… ते धम्मा एकेन खन्धेन एकेनायतनेन एकाय धातुया केहिचि सम्पयुत्ता।

३४१. सुखसहगतेहि धम्मेहि ये धम्मा… उपेक्खासहगतेहि धम्मेहि ये धम्मा सम्पयुत्ता, तेहि धम्मेहि ये धम्मा सम्पयुत्ता… ते धम्मा एकेन खन्धेन सम्पयुत्ता; एकेनायतनेन एकाय धातुया केहिचि सम्पयुत्ता।

३४२. हेतूहि धम्मेहि ये धम्मा… हेतूहि चेव सहेतुकेहि च धम्मेहि ये धम्मा… हेतूहि चेव हेतुसम्पयुत्तेहि च धम्मेहि ये धम्मा सम्पयुत्ता, तेहि धम्मेहि ये धम्मा सम्पयुत्ता… ते धम्मा तीहि खन्धेहि एकेनायतनेन एकाय धातुया सम्पयुत्ता; एकेन खन्धेन एकेनायतनेन एकाय धातुया केहिचि सम्पयुत्ता।

३४३. सहेतुकेहि  चेव न च हेतूहि धम्मेहि ये धम्मा… हेतुसम्पयुत्तेहि चेव न च हेतूहि धम्मेहि ये धम्मा… न हेतुसहेतुकेहि  धम्मेहि ये धम्मा सम्पयुत्ता, तेहि धम्मेहि [न हेतूहि सहेतुकेहि (बहूसु)] ये धम्मा सम्पयुत्ता… ते धम्मा एकेन खन्धेन एकेनायतनेन एकाय धातुया केहिचि सम्पयुत्ता।

३४४. आसवेहि  धम्मेहि ये धम्मा… आसवेहि चेव सासवेहि च धम्मेहि ये धम्मा… आसवेहि चेव आसवसम्पयुत्तेहि च धम्मेहि ये धम्मा सम्पयुत्ता, तेहि धम्मेहि ये धम्मा सम्पयुत्ता… ते धम्मा तीहि खन्धेहि एकेनायतनेन एकाय धातुया सम्पयुत्ता; एकेन खन्धेन एकेनायतनेन एकाय धातुया केहिचि सम्पयुत्ता।

३४५. आसवसम्पयुत्तेहि चेव नो च आसवेहि धम्मेहि ये धम्मा सम्पयुत्ता, तेहि धम्मेहि ये धम्मा सम्पयुत्ता… ते धम्मा एकेन खन्धेन एकेनायतनेन एकाय धातुया केहिचि सम्पयुत्ता।

३४६. संयोजनेहि… गन्थेहि… ओघेहि… योगेहि… नीवरणेहि… परामासेहि धम्मेहि ये धम्मा… परामासेहि चेव परामट्ठेहि च धम्मेहि ये धम्मा सम्पयुत्ता, तेहि धम्मेहि ये धम्मा सम्पयुत्ता… ते धम्मा तीहि खन्धेहि एकेनायतनेन एकाय धातुया सम्पयुत्ता; एकेन खन्धेन एकेनायतनेन एकाय धातुया केहिचि सम्पयुत्ता।

३४७. परामाससम्पयुत्तेहि धम्मेहि ये धम्मा सम्पयुत्ता, तेहि धम्मेहि ये धम्मा सम्पयुत्ता… ते धम्मा एकेन खन्धेन एकेनायतनेन एकाय धातुया केहिचि सम्पयुत्ता।

३४८. चित्तेहि धम्मेहि ये धम्मा सम्पयुत्ता, तेहि धम्मेहि ये  धम्मा सम्पयुत्ता… ते धम्मा तीहि खन्धेहि सम्पयुत्ता; एकेनायतनेन एकाय धातुया केहिचि सम्पयुत्ता।

३४९. चेतसिकेहि  धम्मेहि ये धम्मा… चित्तसम्पयुत्तेहि धम्मेहि ये धम्मा… चित्तसंसट्ठेहि धम्मेहि ये धम्मा… चित्तसंसट्ठसमुट्ठानेहि धम्मेहि ये धम्मा… चित्तसंसट्ठसमुट्ठानसहभूहि धम्मेहि ये धम्मा… चित्तसंसट्ठसमुट्ठानानुपरिवत्तीहि धम्मेहि ये धम्मा सम्पयुत्ता, तेहि धम्मेहि ये धम्मा सम्पयुत्ता… ते धम्मा एकेन खन्धेन एकेनायतनेन सत्तहि धातूहि सम्पयुत्ता।

३५०. उपादानेहि धम्मेहि ये धम्मा… किलेसेहि धम्मेहि ये धम्मा… किलेसेहि चेव संकिलेसिकेहि च धम्मेहि ये धम्मा… किलेसेहि चेव संकिलिट्ठेहि च धम्मेहि ये धम्मा… किलेसेहि चेव किलेससम्पयुत्तेहि  च धम्मेहि ये धम्मा सम्पयुत्ता, तेहि धम्मेहि ये धम्मा सम्पयुत्ता… ते धम्मा तीहि खन्धेहि एकेनायतनेन एकाय धातुया सम्पयुत्ता; एकेन खन्धेन एकेनायतनेन एकाय धातुया केहिचि सम्पयुत्ता।

३५१. संकिलिट्ठेहि चेव नो च किलेसेहि धम्मेहि ये धम्मा… किलेससम्पयुत्तेहि चेव नो च किलेसेहि धम्मेहि ये धम्मा… सवितक्‍केहि धम्मेहि ये धम्मा… सविचारेहि धम्मेहि ये धम्मा… सप्पीतिकेहि धम्मेहि ये धम्मा… पीतिसहगतेहि धम्मेहि ये धम्मा सम्पयुत्ता, तेहि धम्मेहि ये धम्मा सम्पयुत्ता… ते धम्मा एकेन खन्धेन एकेनायतनेन  एकाय धातुया केहिचि सम्पयुत्ता।

३५२. सुखसहगतेहि धम्मेहि ये धम्मा… उपेक्खासहगतेहि धम्मेहि ये धम्मा सम्पयुत्ता, तेहि धम्मेहि ये धम्मा सम्पयुत्ता, ते धम्मा कतिहि खन्धेहि कतिहायतनेहि कतिहि धातूहि सम्पयुत्ता? ते धम्मा एकेन खन्धेन सम्पयुत्ता; एकेनायतनेन एकाय धातुया केहिचि सम्पयुत्ता।

अरूपक्खन्धा चत्तारो, मनायतनमेव च।

विञ्‍ञाणधातुयो सत्त, द्वे सच्‍चा चुद्दसिन्द्रिया॥

पच्‍चये द्वादस पदा, ततो उपरि सोळस।

तिकेसु अट्ठ गोच्छके, तेचत्तालीसमेव च॥

महन्तरदुके सत्त, पदा पिट्ठि दुकेसु छ।

नवमस्स पदस्सेते, निद्देसे सङ्गहं गताति॥

सम्पयुत्तेनसम्पयुत्तपदनिद्देसो नवमो।

१०. दसमनयो

१०. विप्पयुत्तेनविप्पयुत्तपदनिद्देसो

३५३. रूपक्खन्धेन  ये धम्मा विप्पयुत्ता, तेहि धम्मेहि ये धम्मा विप्पयुत्ता, ते धम्मा कतिहि खन्धेहि कतिहायतनेहि कतिहि धातूहि विप्पयुत्ता? ते धम्मा चतूहि खन्धेहि एकेनायतनेन सत्तहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

३५४. वेदनाक्खन्धेन ये धम्मा… सञ्‍ञाक्खन्धेन ये धम्मा… सङ्खारक्खन्धेन ये धम्मा… विञ्‍ञाणक्खन्धेन ये धम्मा… मनायतनेन ये धम्मा विप्पयुत्ता, तेहि धम्मेहि ये धम्मा विप्पयुत्ता…पे॰… ते धम्मा एकेन खन्धेन दसहायतनेहि दसहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

३५५. चक्खायतनेन  ये धम्मा…पे॰… फोट्ठब्बायतनेन ये धम्मा… चक्खुधातुया ये धम्मा…पे॰… फोट्ठब्बधातुया ये धम्मा विप्पयुत्ता, तेहि धम्मेहि ये धम्मा विप्पयुत्ता… ते धम्मा चतूहि खन्धेहि एकेनायतनेन सत्तहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

३५६. चक्खुविञ्‍ञाणधातुया ये धम्मा…पे॰… मनोविञ्‍ञाणधातुया ये धम्मा… समुदयसच्‍चेन ये धम्मा… मग्गसच्‍चेन ये धम्मा विप्पयुत्ता, तेहि धम्मेहि ये धम्मा विप्पयुत्ता… ते धम्मा एकेन खन्धेन दसहायतनेहि सोळसहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

३५७. निरोधसच्‍चेन  ये धम्मा… चक्खुन्द्रियेन ये धम्मा…पे॰… कायिन्द्रियेन ये धम्मा.. इत्थिन्द्रियेन  ये धम्मा… पुरिसिन्द्रियेन ये धम्मा विप्पयुत्ता, तेहि धम्मेहि ये धम्मा विप्पयुत्ता… ते धम्मा चतूहि खन्धेहि एकेनायतनेन सत्तहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

३५८. मनिन्द्रियेन  ये धम्मा विप्पयुत्ता, तेहि धम्मेहि ये धम्मा विप्पयुत्ता… ते धम्मा एकेन खन्धेन दसहायतनेहि दसहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

३५९. सुखिन्द्रियेन ये धम्मा… दुक्खिन्द्रियेन ये धम्मा… सोमनस्सिन्द्रियेन ये धम्मा… दोमनस्सिन्द्रियेन ये धम्मा विप्पयुत्ता, तेहि  धम्मेहि ये धम्मा विप्पयुत्ता… ते धम्मा एकेन खन्धेन दसहायतनेहि सोळसहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

३६०. उपेक्खिन्द्रियेन ये धम्मा विप्पयुत्ता, तेहि धम्मेहि ये धम्मा विप्पयुत्ता… ते धम्मा एकेन खन्धेन दसहायतनेहि एकादसहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

३६१. सद्धिन्द्रियेन ये धम्मा… वीरियिन्द्रियेन ये धम्मा… सतिन्द्रियेन ये धम्मा… समाधिन्द्रियेन ये धम्मा… पञ्‍ञिन्द्रियेन ये धम्मा… अनञ्‍ञातञ्‍ञस्सामीतिन्द्रियेन ये धम्मा… अञ्‍ञिन्द्रियेन ये धम्मा… अञ्‍ञाताविन्द्रियेन ये धम्मा… अविज्‍जाय ये धम्मा… अविज्‍जापच्‍चया सङ्खारेहि ये धम्मा विप्पयुत्ता, तेहि धम्मेहि ये धम्मा विप्पयुत्ता… ते धम्मा एकेन खन्धेन दसहायतनेहि सोळसहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

३६२. सङ्खारपच्‍चया विञ्‍ञाणेन ये धम्मा… सळायतनपच्‍चया फस्सेन ये धम्मा… फस्सपच्‍चया वेदनाय ये धम्मा विप्पयुत्ता, तेहि धम्मेहि ये धम्मा विप्पयुत्ता… ते धम्मा एकेन  खन्धेन दसहायतनेहि दसहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

३६३. वेदनापच्‍चया तण्हाय ये धम्मा… तण्हापच्‍चया उपादानेन  ये धम्मा… कम्मभवेन ये धम्मा विप्पयुत्ता, तेहि धम्मेहि ये धम्मा विप्पयुत्ता… ते धम्मा एकेन  खन्धेन दसहायतनेहि सोळसहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

३६४. रूपभवेन  ये धम्मा विप्पयुत्ता, तेहि धम्मेहि ये धम्मा विप्पयुत्ता… ते धम्मा न केहिचि खन्धेहि न केहिचि आयतनेहि तीहि धातूहि विप्पयुत्ता।

३६५. असञ्‍ञाभवेन ये धम्मा… एकवोकारभवेन ये धम्मा… परिदेवेन ये धम्मा विप्पयुत्ता, तेहि धम्मेहि ये धम्मा विप्पयुत्ता… ते धम्मा चतूहि खन्धेहि एकेनायतनेन सत्तहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

३६६. अरूपभवेन ये धम्मा… नेवसञ्‍ञानासञ्‍ञाभवेन ये धम्मा… चतुवोकारभवेन ये धम्मा… सोकेन ये धम्मा… दुक्खेन ये धम्मा… दोमनस्सेन ये धम्मा… उपायासेन ये धम्मा… सतिपट्ठानेन ये धम्मा… सम्मप्पधानेन ये धम्मा… इद्धिपादेन ये धम्मा… झानेन ये धम्मा… अप्पमञ्‍ञाय ये धम्मा… पञ्‍चहि इन्द्रियेहि ये धम्मा… पञ्‍चहि बलेहि ये धम्मा… सत्तहि बोज्झङ्गेहि ये धम्मा… अरियेन अट्ठङ्गिकेन मग्गेन ये धम्मा विप्पयुत्ता, तेहि धम्मेहि ये धम्मा विप्पयुत्ता… ते धम्मा एकेन खन्धेन दसहायतनेहि सोळसहि धातूहि विप्पयुत्ता; एकेनायतनेन  एकाय धातुया केहिचि विप्पयुत्ता।

३६७. फस्सेन ये धम्मा… वेदनाय ये धम्मा… सञ्‍ञाय ये धम्मा… चेतनाय ये धम्मा… चित्तेन ये धम्मा… मनसिकारेन ये धम्मा विप्पयुत्ता, तेहि धम्मेहि ये धम्मा विप्पयुत्ता… ते धम्मा एकेन खन्धेन दसहायतनेहि दसहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

३६८. अधिमोक्खेन ये धम्मा विप्पयुत्ता, तेहि धम्मेहि ये धम्मा विप्पयुत्ता… ते धम्मा  एकेन खन्धेन दसहायतनेहि पन्‍नरसहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

१. तिकं

३६९. कुसलेहि धम्मेहि ये धम्मा… अकुसलेहि धम्मेहि ये धम्मा विप्पयुत्ता, तेहि धम्मेहि ये धम्मा विप्पयुत्ता… ते धम्मा एकेन  खन्धेन दसहायतनेहि सोळसहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

३७०. सुखाय  वेदनाय सम्पयुत्तेहि धम्मेहि ये धम्मा… दुक्खाय वेदनाय सम्पयुत्तेहि धम्मेहि ये धम्मा विप्पयुत्ता, तेहि धम्मेहि ये धम्मा विप्पयुत्ता… ते धम्मा एकेन खन्धेन दसहायतनेहि पन्‍नरसहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

३७१. अदुक्खमसुखाय वेदनाय सम्पयुत्तेहि धम्मेहि ये धम्मा विप्पयुत्ता, तेहि धम्मेहि ये धम्मा विप्पयुत्ता… ते धम्मा एकेन खन्धेन दसहायतनेहि एकादसहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

३७२. विपाकेहि धम्मेहि ये धम्मा विप्पयुत्ता, तेहि धम्मेहि ये धम्मा विप्पयुत्ता… ते धम्मा एकेन खन्धेन दसहायतनेहि दसहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

३७३. विपाकधम्मधम्मेहि ये धम्मा… संकिलिट्ठसंकिलेसिकेहि धम्मेहि ये धम्मा विप्पयुत्ता, तेहि धम्मेहि ये धम्मा विप्पयुत्ता… ते धम्मा एकेन खन्धेन दसहायतनेहि सोळसहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

३७४. नेवविपाकनविपाकधम्मधम्मेहि ये धम्मा… अनुपादिन्‍नुपादानियेहि धम्मेहि ये धम्मा विप्पयुत्ता, तेहि धम्मेहि ये धम्मा विप्पयुत्ता… ते धम्मा न केहिचि खन्धेहि न केहिचि आयतनेहि पञ्‍चहि धातूहि विप्पयुत्ता।

३७५. अनुपादिन्‍नअनुपादानियेहि  धम्मेहि ये धम्मा… असंकिलिट्ठअसंकिलेसिकेहि धम्मेहि ये धम्मा विप्पयुत्ता, तेहि धम्मेहि ये धम्मा विप्पयुत्ता… ते धम्मा न केहिचि खन्धेहि न केहिचि आयतनेहि छहि धातूहि विप्पयुत्ता।

३७६. सवितक्‍कसविचारेहि धम्मेहि ये धम्मा विप्पयुत्ता, तेहि धम्मेहि  ये धम्मा विप्पयुत्ता… ते धम्मा एकेन  खन्धेन दसहायतनेहि पन्‍नरसहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

३७७. अवितक्‍कविचारमत्तेहि  धम्मेहि ये धम्मा… पीतिसहगतेहि धम्मेहि ये धम्मा विप्पयुत्ता, तेहि धम्मेहि ये धम्मा विप्पयुत्ता… ते धम्मा एकेन खन्धेन दसहायतनेहि सोळसहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

३७८. अवितक्‍कअविचारेहि धम्मेहि ये धम्मा विप्पयुत्ता, तेहि धम्मेहि ये धम्मा विप्पयुत्ता… ते धम्मा न केहिचि खन्धेहि न केहिचि आयतनेहि एकाय धातुया विप्पयुत्ता।

३७९. सुखसहगतेहि धम्मेहि ये धम्मा विप्पयुत्ता, तेहि धम्मेहि ये धम्मा विप्पयुत्ता… ते धम्मा एकेन खन्धेन दसहायतनेहि पन्‍नरसहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

३८०. उपेक्खासहगतेहि धम्मेहि ये धम्मा विप्पयुत्ता, तेहि धम्मेहि ये धम्मा विप्पयुत्ता… ते धम्मा एकेन खन्धेन दसहायतनेहि एकादसहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

३८१. दस्सनेन पहातब्बेहि धम्मेहि ये धम्मा… भावनाय पहातब्बेहि धम्मेहि ये धम्मा… दस्सनेन पहातब्बहेतुकेहि धम्मेहि  ये धम्मा… भावनाय पहातब्बहेतुकेहि धम्मेहि ये धम्मा… आचयगामीहि धम्मेहि ये धम्मा… अपचयगामीहि धम्मेहि ये धम्मा… सेक्खेहि धम्मेहि ये धम्मा… असेक्खेहि धम्मेहि ये धम्मा… महग्गतेहि धम्मेहि ये धम्मा विप्पयुत्ता, तेहि  धम्मेहि ये धम्मा विप्पयुत्ता… ते धम्मा एकेन खन्धेन दसहायतनेहि सोळसहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

३८२. अप्पमाणेहि धम्मेहि ये धम्मा… पणीतेहि धम्मेहि ये धम्मा विप्पयुत्ता, तेहि धम्मेहि ये धम्मा विप्पयुत्ता… ते धम्मा न  केहिचि खन्धेहि न केहिचि आयतनेहि छहि धातूहि विप्पयुत्ता।

३८३. परित्तारम्मणेहि धम्मेहि ये धम्मा विप्पयुत्ता, तेहि धम्मेहि ये धम्मा विप्पयुत्ता… ते धम्मा एकेन खन्धेन दसहायतनेहि दसहि  धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

३८४. महग्गतारम्मणेहि धम्मेहि ये धम्मा… अप्पमाणारम्मणेहि धम्मेहि ये धम्मा… हीनेहि धम्मेहि ये धम्मा… मिच्छत्तनियतेहि धम्मेहि ये धम्मा… सम्मत्तनियतेहि धम्मेहि ये धम्मा… मग्गारम्मणेहि धम्मेहि ये धम्मा… मग्गहेतुकेहि धम्मेहि ये धम्मा… मग्गाधिपतीहि धम्मेहि ये धम्मा विप्पयुत्ता, तेहि धम्मेहि ये धम्मा विप्पयुत्ता… ते धम्मा एकेन खन्धेन दसहायतनेहि सोळसहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

३८५. अनुप्पन्‍नेहि  धम्मेहि ये धम्मा विप्पयुत्ता, तेहि धम्मेहि ये धम्मा विप्पयुत्ता… ते धम्मा न केहिचि खन्धेहि न केहिचि आयतनेहि पञ्‍चहि धातूहि विप्पयुत्ता।

३८६. अतीतारम्मणेहि धम्मेहि ये धम्मा… अनागतारम्मणेहि धम्मेहि ये धम्मा विप्पयुत्ता, तेहि धम्मेहि ये धम्मा विप्पयुत्ता… ते धम्मा एकेन खन्धेन दसहायतनेहि सोळसहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

३८७. पच्‍चुप्पन्‍नारम्मणेहि धम्मेहि ये धम्मा… अज्झत्तारम्मणेहि धम्मेहि ये धम्मा… बहिद्धारम्मणेहि धम्मेहि ये धम्मा… अज्झत्तबहिद्धारम्मणेहि धम्मेहि ये धम्मा विप्पयुत्ता, तेहि धम्मेहि ये धम्मा विप्पयुत्ता… ते धम्मा एकेन खन्धेन दसहायतनेहि दसहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

३८८. सनिदस्सनसप्पटिघेहि  धम्मेहि ये धम्मा… अनिदस्सनसप्पटिघेहि धम्मेहि ये धम्मा विप्पयुत्ता, तेहि धम्मेहि ये धम्मा विप्पयुत्ता… ते धम्मा चतूहि खन्धेहि एकेनायतनेन सत्तहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

२. दुकं

३८९. हेतूहि धम्मेहि ये धम्मा… सहेतुकेहि धम्मेहि ये धम्मा… हेतुसम्पयुत्तेहि धम्मेहि ये धम्मा… हेतूहि चेव सहेतुकेहि च धम्मेहि  ये धम्मा… सहेतुकेहि चेव न च हेतूहि धम्मेहि ये  धम्मा… हेतूहि चेव हेतुसम्पयुत्तेहि च धम्मेहि ये धम्मा… हेतुसम्पयुत्तेहि चेव न च हेतूहि धम्मेहि ये धम्मा… न हेतुसहेतुकेहि धम्मेहि ये धम्मा विप्पयुत्ता, तेहि धम्मेहि ये धम्मा विप्पयुत्ता… ते धम्मा एकेन खन्धेन दसहायतनेहि सोळसहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

३९०. अप्पच्‍चयेहि धम्मेहि ये धम्मा… असङ्खतेहि धम्मेहि ये धम्मा… सनिदस्सनेहि धम्मेहि ये धम्मा… सप्पटिघेहि धम्मेहि ये धम्मा… रूपीहि धम्मेहि ये धम्मा विप्पयुत्ता, तेहि धम्मेहि ये धम्मा विप्पयुत्ता… ते धम्मा चतूहि खन्धेहि एकेनायतनेन सत्तहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

३९१. लोकुत्तरेहि धम्मेहि ये धम्मा विप्पयुत्ता, तेहि धम्मेहि ये धम्मा विप्पयुत्ता… ते धम्मा न केहिचि खन्धेहि न केहिचि आयतनेहि छहि धातूहि विप्पयुत्ता।

३९२. आसवेहि धम्मेहि ये धम्मा… आसवसम्पयुत्तेहि धम्मेहि ये धम्मा… आसवेहि चेव सासवेहि च धम्मेहि ये धम्मा… आसवेहि चेव आसवसम्पयुत्तेहि च धम्मेहि ये धम्मा… आसवसम्पयुत्तेहि चेव नो च आसवेहि धम्मेहि ये धम्मा विप्पयुत्ता, तेहि धम्मेहि ये धम्मा विप्पयुत्ता… ते धम्मा एकेन खन्धेन दसहायतनेहि सोळसहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

३९३. अनासवेहि धम्मेहि ये धम्मा… आसवविप्पयुत्तेहि अनासवेहि  धम्मेहि ये धम्मा  विप्पयुत्ता, तेहि धम्मेहि ये धम्मा विप्पयुत्ता… ते धम्मा न  केहिचि खन्धेहि न केहिचि आयतनेहि छहि धातूहि विप्पयुत्ता।

३९४. संयोजनेहि धम्मेहि ये धम्मा… गन्थेहि धम्मेहि ये धम्मा… ओघेहि धम्मेहि ये धम्मा… योगेहि धम्मेहि ये धम्मा… नीवरणेहि धम्मेहि ये धम्मा… परामासेहि धम्मेहि ये धम्मा… परामाससम्पयुत्तेहि धम्मेहि  ये धम्मा… परामासेहि चेव परामट्ठेहि च धम्मेहि ये धम्मा विप्पयुत्ता, तेहि धम्मेहि ये धम्मा विप्पयुत्ता… ते धम्मा एकेन खन्धेन दसहायतनेहि सोळसहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

३९५. अपरामट्ठेहि धम्मेहि ये धम्मा… परामासविप्पयुत्तेहि अपरामट्ठेहि धम्मेहि ये धम्मा विप्पयुत्ता, तेहि धम्मेहि ये धम्मा विप्पयुत्ता… ते धम्मा न केहिचि खन्धेहि न केहिचि आयतनेहि छहि धातूहि विप्पयुत्ता।

३९६. सारम्मणेहि धम्मेहि ये धम्मा… चित्तेहि धम्मेहि ये धम्मा… चेतसिकेहि धम्मेहि ये धम्मा… चित्तसम्पयुत्तेहि धम्मेहि ये धम्मा… चित्तसंसट्ठेहि धम्मेहि ये धम्मा… चित्तसंसट्ठसमुट्ठानेहि धम्मेहि ये धम्मा… चित्तसंसट्ठसमुट्ठानसहभूहि धम्मेहि ये धम्मा… चित्तसंसट्ठसमुट्ठानानुपरिवत्तीहि धम्मेहि ये धम्मा विप्पयुत्ता, तेहि धम्मेहि ये धम्मा विप्पयुत्ता… ते धम्मा एकेन खन्धेन दसहायतनेहि  दसहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

३९७. अनारम्मणेहि [अनुपादिण्णेहि (सी॰ क॰)] धम्मेहि ये धम्मा… चित्तविप्पयुत्तेहि धम्मेहि ये धम्मा… चित्तविसंसट्ठेहि धम्मेहि ये धम्मा… उपादाधम्मेहि ये धम्मा विप्पयुत्ता, तेहि धम्मेहि ये धम्मा विप्पयुत्ता… ते धम्मा चतूहि खन्धेहि एकेनायतनेन सत्तहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

३९८. अनुपादिन्‍नेहि धम्मेहि ये धम्मा विप्पयुत्ता, तेहि धम्मेहि ये धम्मा विप्पयुत्ता… ते धम्मा न  केहिचि खन्धेहि न केहिचि आयतनेहि पञ्‍चहि धातूहि विप्पयुत्ता।

३९९. उपादानेहि  धम्मेहि ये धम्मा… किलेसेहि धम्मेहि ये धम्मा… संकिलिट्ठेहि धम्मेहि ये धम्मा… किलेससम्पयुत्तेहि धम्मेहि ये धम्मा… किलेसेहि चेव संकिलेसिकेहि च धम्मेहि ये धम्मा… किलेसेहि चेव संकिलिट्ठेहि च धम्मेहि ये धम्मा… संकिलिट्ठेहि चेव नो  च किलेसेहि धम्मेहि ये धम्मा… किलेसेहि चेव किलेससम्पयुत्तेहि च धम्मेहि ये धम्मा… किलेससम्पयुत्तेहि चेव नो च किलेसेहि धम्मेहि ये धम्मा विप्पयुत्ता, तेहि धम्मेहि ये धम्मा विप्पयुत्ता… ते धम्मा एकेन खन्धेन दसहायतनेहि सोळसहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

४००. असंकिलेसिकेहि धम्मेहि ये धम्मा… किलेसविप्पयुत्तेहि असंकिलेसिकेहि  धम्मेहि ये धम्मा विप्पयुत्ता, तेहि धम्मेहि ये धम्मा विप्पयुत्ता… ते धम्मा न केहिचि खन्धेहि न केहिचि आयतनेहि छहि धातूहि विप्पयुत्ता।

४०१. दस्सनेन पहातब्बेहि धम्मेहि ये धम्मा… भावनाय पहातब्बेहि धम्मेहि ये धम्मा… दस्सनेन पहातब्बहेतुकेहि धम्मेहि ये धम्मा… भावनाय पहातब्बहेतुकेहि धम्मेहि ये धम्मा विप्पयुत्ता, तेहि धम्मेहि ये धम्मा विप्पयुत्ता… ते धम्मा एकेन खन्धेन दसहायतनेहि सोळसहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

४०२. सवितक्‍केहि धम्मेहि ये धम्मा… सविचारेहि धम्मेहि ये धम्मा विप्पयुत्ता, तेहि धम्मेहि ये धम्मा विप्पयुत्ता… ते धम्मा एकेन खन्धेन दसहायतनेहि पन्‍नरसहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

४०३. अवितक्‍केहि धम्मेहि ये धम्मा… अविचारेहि धम्मेहि ये धम्मा विप्पयुत्ता, तेहि धम्मेहि ये धम्मा विप्पयुत्ता… ते धम्मा न केहिचि खन्धेहि न केहिचि आयतनेहि एकाय धातुया विप्पयुत्ता।

४०४. सप्पीतिकेहि  धम्मेहि ये धम्मा… पीतिसहगतेहि धम्मेहि ये धम्मा विप्पयुत्ता, तेहि धम्मेहि ये धम्मा विप्पयुत्ता… ते धम्मा एकेन खन्धेन दसहायतनेहि सोळसहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

४०५. सुखसहगतेहि  धम्मेहि ये धम्मा विप्पयुत्ता, तेहि धम्मेहि ये धम्मा विप्पयुत्ता… ते धम्मा एकेन खन्धेन दसहायतनेहि पन्‍नरसहि धातूहि  विप्पयुत्ता; एकेनायतनेन एकाय धातुया केहिचि विप्पयुत्ता।

४०६. उपेक्खासहगतेहि धम्मेहि ये धम्मा विप्पयुत्ता, तेहि धम्मेहि ये धम्मा विप्पयुत्ता… ते धम्मा एकेन खन्धेन दसहायतनेहि एकादसहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

४०७. न कामावचरेहि धम्मेहि ये धम्मा… अपरियापन्‍नेहि धम्मेहि ये धम्मा… अनुत्तरेहि धम्मेहि ये धम्मा विप्पयुत्ता, तेहि धम्मेहि ये धम्मा विप्पयुत्ता… ते धम्मा न केहिचि खन्धेहि न केहिचि आयतनेहि छहि धातूहि विप्पयुत्ता।

४०८. रूपावचरेहि धम्मेहि ये धम्मा… अरूपावचरेहि धम्मेहि ये धम्मा… निय्यानिकेहि धम्मेहि ये धम्मा… नियतेहि धम्मेहि ये धम्मा… सरणेहि धम्मेहि ये धम्मा विप्पयुत्ता, तेहि धम्मेहि ये धम्मा विप्पयुत्ता, ते धम्मा कतिहि खन्धेहि कतिहायतनेहि कतिहि धातूहि विप्पयुत्ता? ते धम्मा एकेन खन्धेन दसहायतनेहि सोळसहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

धम्मायतनं धम्मधातु, दुक्खसच्‍चञ्‍च जीवितं।

सळायतनं नामरूपं, चत्तारो च महाभवा॥

जाति जरा च मरणं, तिकेस्वेकूनवीसति।

गोच्छकेसु च पञ्‍ञास, अट्ठ चूळन्तरे पदा॥

महन्तरे पन्‍नरस, अट्ठारस ततो परे।

तेवीस पदसतं एतं, सम्पयोगे न लब्भतीति॥

विप्पयुत्तेनविप्पयुत्तपदनिद्देसो दसमो।

११. एकादसमनयो

११. सङ्गहितेनसम्पयुत्तविप्पयुत्तपदनिद्देसो

४०९. समुदयसच्‍चेन  ये धम्मा… मग्गसच्‍चेन ये धम्मा खन्धसङ्गहेन सङ्गहिता आयतनसङ्गहेन सङ्गहिता धातुसङ्गहेन सङ्गहिता, ते धम्मा कतिहि खन्धेहि कतिहायतनेहि कतिहि धातूहि सम्पयुत्ता? ते धम्मा तीहि खन्धेहि एकेनायतनेन सत्तहि धातूहि सम्पयुत्ता; एकेन खन्धेन एकेनायतनेन एकाय धातुया केहिचि सम्पयुत्ता। कतिहि विप्पयुत्ता? एकेन खन्धेन दसहायतनेहि दसहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

४१०. इत्थिन्द्रियेन ये धम्मा… पुरिसिन्द्रियेन ये धम्मा खन्धसङ्गहेन सङ्गहिता आयतनसङ्गहेन सङ्गहिता धातुसङ्गहेन सङ्गहिता, ते धम्मा कतिहि खन्धेहि कतिहायतनेहि कतिहि धातूहि सम्पयुत्ताति? नत्थि। कतिहि विप्पयुत्ता? चतूहि खन्धेहि एकेनायतनेन सत्तहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

४११. सुखिन्द्रियेन ये धम्मा… दुक्खिन्द्रियेन ये धम्मा… सोमनस्सिन्द्रियेन ये धम्मा… दोमनस्सिन्द्रियेन ये धम्मा खन्धसङ्गहेन सङ्गहिता आयतनसङ्गहेन सङ्गहिता धातुसङ्गहेन सङ्गहिता…पे॰… ते धम्मा तीहि खन्धेहि एकेनायतनेन सत्तहि धातूहि सम्पयुत्ता; एकेनायतनेन एकाय धातुया केहिचि सम्पयुत्ता। कतिहि विप्पयुत्ता? एकेन  खन्धेन दसहायतनेहि दसहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

४१२. उपेक्खिन्द्रियेन  ये धम्मा खन्धसङ्गहेन सङ्गहिता आयतनसङ्गहेन सङ्गहिता धातुसङ्गहेन सङ्गहिता… ते धम्मा तीहि  खन्धेहि एकेनायतनेन द्वीहि धातूहि सम्पयुत्ता; एकेनायतनेन एकाय धातुया केहिचि सम्पयुत्ता। कतिहि विप्पयुत्ता? एकेन खन्धेन दसहायतनेहि पन्‍नरसहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

४१३. सद्धिन्द्रियेन  ये धम्मा… वीरियिन्द्रियेन ये धम्मा… सतिन्द्रियेन ये धम्मा… समाधिन्द्रियेन ये धम्मा… पञ्‍ञिन्द्रियेन ये धम्मा… अनञ्‍ञातञ्‍ञस्सामीतिन्द्रियेन ये धम्मा… अञ्‍ञिन्द्रियेन ये धम्मा… अञ्‍ञाताविन्द्रियेन ये धम्मा… अविज्‍जाय ये धम्मा… अविज्‍जापच्‍चया सङ्खारेहि ये धम्मा… सळायतनपच्‍चया फस्सेन ये धम्मा… वेदनापच्‍चया तण्हाय ये धम्मा… तण्हापच्‍चया उपादानेन ये धम्मा… कम्मभवेन ये धम्मा खन्धसङ्गहेन सङ्गहिता आयतनसङ्गहेन सङ्गहिता धातुसङ्गहेन सङ्गहिता ते धम्मा तीहि खन्धेहि एकेनायतनेन सत्तहि धातूहि सम्पयुत्ता; एकेन खन्धेन एकेनायतनेन एकाय धातुया केहिचि सम्पयुत्ता। कतिहि विप्पयुत्ता? एकेन खन्धेन दसहायतनेहि दसहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

४१४. परिदेवेन  ये धम्मा खन्धसङ्गहेन सङ्गहिता आयतनसङ्गहेन सङ्गहिता धातुसङ्गहेन सङ्गहिता, ते धम्मा कतिहि खन्धेहि कतिहायतनेहि कतिहि धातूहि सम्पयुत्ताति? नत्थि। कतिहि विप्पयुत्ता? चतूहि खन्धेहि एकेनायतनेन सत्तहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

४१५. सोकेन ये धम्मा… दुक्खेन ये धम्मा… दोमनस्सेन ये धम्मा खन्धसङ्गहेन सङ्गहिता आयतनसङ्गहेन सङ्गहिता धातुसङ्गहेन सङ्गहिता… ते धम्मा तीहि खन्धेहि एकेनायतनेन सत्तहि धातूहि सम्पयुत्ता; एकेनायतनेन एकाय धातुया केहिचि सम्पयुत्ता। कतिहि विप्पयुत्ता? एकेन खन्धेन दसहायतनेहि दसहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

४१६. उपायासेन ये धम्मा… सतिपट्ठानेन ये धम्मा… सम्मप्पधानेन  ये धम्मा… अप्पमञ्‍ञाय ये धम्मा… पञ्‍चहि इन्द्रियेहि ये धम्मा… पञ्‍चहि बलेहि ये धम्मा… सत्तहि बोज्झङ्गेहि  ये धम्मा… अरियेन अट्ठङ्गिकेन मग्गेन ये धम्मा… फस्सेन ये धम्मा… चेतनाय ये धम्मा… अधिमोक्खेन ये धम्मा… मनसिकारेन ये धम्मा… हेतूहि धम्मेहि ये धम्मा… हेतूहि चेव सहेतुकेहि च धम्मेहि ये धम्मा… हेतूहि चेव हेतुसम्पयुत्तेहि च धम्मेहि ये धम्मा… आसवेहि धम्मेहि ये धम्मा… आसवेहि चेव सासवेहि च धम्मेहि ये धम्मा… आसवेहि चेव आसवसम्पयुत्तेहि  च धम्मेहि ये धम्मा… संयोजनेहि धम्मेहि ये धम्मा… गन्थेहि धम्मेहि ये धम्मा… ओघेहि धम्मेहि ये धम्मा… योगेहि धम्मेहि ये धम्मा… नीवरणेहि धम्मेहि ये धम्मा… परामासेहि धम्मेहि ये धम्मा… उपादानेहि धम्मेहि ये धम्मा… किलेसेहि धम्मेहि ये धम्मा… किलेसेहि चेव संकिलेसिकेहि च धम्मेहि ये धम्मा… किलेसेहि चेव संकिलिट्ठेहि च धम्मेहि ये धम्मा… किलेसेहि चेव किलेससम्पयुत्तेहि च धम्मेहि ये धम्मा खन्धसङ्गहेन सङ्गहिता आयतनसङ्गहेन सङ्गहिता धातुसङ्गहेन सङ्गहिता, ते धम्मा कतिहि खन्धेहि कतिहायतनेहि कतिहि धातूहि सम्पयुत्ता? ते धम्मा तीहि खन्धेहि एकेनायतनेन सत्तहि धातूहि सम्पयुत्ता; एकेन खन्धेन एकेनायतनेन एकाय धातुया केहिचि सम्पयुत्ता। कतिहि विप्पयुत्ता? एकेन खन्धेन दसहायतनेहि दसहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

द्वे सच्‍चा पन्‍नरसिन्द्रिया, एकादस पटिच्‍चपदा।

उद्धं पुन एकादस, गोच्छकपदमेत्थ तिंसविधाति॥

सङ्गहितेनसम्पयुत्तविप्पयुत्तपदनिद्देसो एकादसमो।

१२. द्वादसमनयो

१२. सम्पयुत्तेनसङ्गहितासङ्गहितपदनिद्देसो

४१७. वेदनाक्खन्धेन  ये धम्मा… सञ्‍ञाक्खन्धेन ये धम्मा… सङ्खारक्खन्धेन ये धम्मा सम्पयुत्ता, ते धम्मा कतिहि खन्धेहि कतिहायतनेहि कतिहि धातूहि सङ्गहिता? ते धम्मा तीहि खन्धेहि द्वीहायतनेहि  अट्ठहि धातूहि सङ्गहिता। कतिहि असङ्गहिता? द्वीहि खन्धेहि दसहायतनेहि दसहि धातूहि असङ्गहिता।

४१८. विञ्‍ञाणक्खन्धेन ये धम्मा… मनायतनेन ये धम्मा… चक्खुविञ्‍ञाणधातुया ये धम्मा…पे॰… मनोधातुया ये धम्मा… मनोविञ्‍ञाणधातुया ये धम्मा सम्पयुत्ता…पे॰… ते धम्मा तीहि खन्धेहि एकेनायतनेन एकाय धातुया सङ्गहिता। कतिहि असङ्गहिता? द्वीहि खन्धेहि एकादसहायतनेहि सत्तरसहि धातूहि असङ्गहिता।

४१९. समुदयसच्‍चेन ये धम्मा… मग्गसच्‍चेन ये धम्मा सम्पयुत्ता… ते धम्मा चतूहि खन्धेहि द्वीहायतनेहि द्वीहि धातूहि सङ्गहिता। कतिहि असङ्गहिता? एकेन खन्धेन दसहायतनेहि सोळसहि धातूहि असङ्गहिता।

४२०. मनिन्द्रियेन ये धम्मा सम्पयुत्ता… ते धम्मा तीहि खन्धेहि एकेनायतनेन एकाय धातुया सङ्गहिता। कतिहि  असङ्गहिता? द्वीहि खन्धेहि एकादसहायतनेहि सत्तरसहि धातूहि असङ्गहिता।

४२१. सुखिन्द्रियेन  ये धम्मा… दुक्खिन्द्रियेन ये धम्मा… सोमनस्सिन्द्रियेन ये धम्मा… दोमनस्सिन्द्रियेन ये धम्मा सम्पयुत्ता…, ते धम्मा तीहि खन्धेहि द्वीहायतनेहि द्वीहि धातूहि सङ्गहिता। कतिहि असङ्गहिता? द्वीहि खन्धेहि दसहायतनेहि सोळसहि धातूहि असङ्गहिता।

४२२. उपेक्खिन्द्रियेन ये धम्मा सम्पयुत्ता… ते धम्मा तीहि खन्धेहि  द्वीहायतनेहि सत्तहि धातूहि सङ्गहिता। कतिहि असङ्गहिता? द्वीहि खन्धेहि दसहायतनेहि एकादसहि धातूहि असङ्गहिता।

४२३. सद्धिन्द्रियेन  ये धम्मा… वीरियिन्द्रियेन ये धम्मा… सतिन्द्रियेन ये धम्मा… समाधिन्द्रियेन ये धम्मा… पञ्‍ञिन्द्रियेन ये धम्मा… अनञ्‍ञातञ्‍ञस्सामीतिन्द्रियेन ये धम्मा… अञ्‍ञिन्द्रियेन ये धम्मा… अञ्‍ञाताविन्द्रियेन ये धम्मा… अविज्‍जाय ये धम्मा… अविज्‍जापच्‍चया सङ्खारेहि ये धम्मा सम्पयुत्ता… ते धम्मा चतूहि खन्धेहि द्वीहायतनेहि द्वीहि धातूहि सङ्गहिता। कतिहि असङ्गहिता? एकेन खन्धेन दसहायतनेहि सोळसहि धातूहि असङ्गहिता।

४२४. सङ्खारपच्‍चया विञ्‍ञाणेन ये धम्मा सम्पयुत्ता… ते धम्मा तीहि खन्धेहि एकेनायतनेन एकाय धातुया सङ्गहिता। कतिहि असङ्गहिता? द्वीहि खन्धेहि एकादसहायतनेहि सत्तरसहि धातूहि असङ्गहिता।

४२५. सळायतनपच्‍चया  फस्सेन ये धम्मा सम्पयुत्ता… ते धम्मा चतूहि खन्धेहि द्वीहायतनेहि अट्ठहि धातूहि सङ्गहिता। कतिहि असङ्गहिता? एकेन खन्धेन दसहायतनेहि दसहि धातूहि असङ्गहिता।

४२६. फस्सपच्‍चया वेदनाय ये धम्मा सम्पयुत्ता… ते धम्मा तीहि खन्धेहि द्वीहायतनेहि अट्ठहि धातूहि सङ्गहिता। कतिहि असङ्गहिता? द्वीहि खन्धेहि दसहायतनेहि दसहि धातूहि असङ्गहिता।

४२७. वेदनापच्‍चया तण्हाय ये धम्मा… तण्हापच्‍चया उपादानेन  ये धम्मा… कम्मभवेन  ये धम्मा सम्पयुत्ता… ते धम्मा चतूहि खन्धेहि द्वीहायतनेहि द्वीहि धातूहि सङ्गहिता। कतिहि असङ्गहिता? एकेन खन्धेन दसहायतनेहि सोळसहि धातूहि असङ्गहिता।

४२८. सोकेन ये धम्मा… दुक्खेन ये धम्मा… दोमनस्सेन ये धम्मा सम्पयुत्ता… ते धम्मा तीहि खन्धेहि द्वीहायतनेहि द्वीहि धातूहि सङ्गहिता। कतिहि असङ्गहिता? द्वीहि खन्धेहि दसहायतनेहि सोळसहि धातूहि असङ्गहिता।

४२९. उपायासेन ये धम्मा… सतिपट्ठानेन ये धम्मा… सम्मप्पधानेन ये धम्मा सम्पयुत्ता… ते धम्मा चतूहि खन्धेहि द्वीहायतनेहि द्वीहि धातूहि  सङ्गहिता। कतिहि असङ्गहिता? एकेन खन्धेन दसहायतनेहि सोळसहि धातूहि असङ्गहिता।

४३०. इद्धिपादेन ये धम्मा सम्पयुत्ता… ते धम्मा तीहि  खन्धेहि एकेनायतनेन एकाय धातुया सङ्गहिता। कतिहि असङ्गहिता? द्वीहि खन्धेहि एकादसहायतनेहि सत्तरसहि धातूहि असङ्गहिता।

४३१. झानेन ये धम्मा सम्पयुत्ता… ते धम्मा तीहि खन्धेहि द्वीहायतनेहि द्वीहि धातूहि सङ्गहिता। कतिहि असङ्गहिता? द्वीहि खन्धेहि दसहायतनेहि सोळसहि धातूहि असङ्गहिता।

४३२. अप्पमञ्‍ञाय ये धम्मा… पञ्‍चहि इन्द्रियेहि ये धम्मा… पञ्‍चहि बलेहि ये धम्मा… सत्तहि बोज्झङ्गेहि ये धम्मा… अरियेन अट्ठङ्गिकेन मग्गेन ये धम्मा सम्पयुत्ता… ते  धम्मा चतूहि खन्धेहि द्वीहायतनेहि द्वीहि धातूहि सङ्गहिता। कतिहि असङ्गहिता? एकेन खन्धेन दसहायतनेहि सोळसहि धातूहि असङ्गहिता।

४३३. फस्सेन ये धम्मा… चेतनाय ये धम्मा… मनसिकारेन ये धम्मा सम्पयुत्ता… ते धम्मा चतूहि खन्धेहि द्वीहायतनेहि अट्ठहि धातूहि सङ्गहिता। कतिहि असङ्गहिता? एकेन खन्धेन दसहायतनेहि दसहि धातूहि असङ्गहिता।

४३४. वेदनाय ये धम्मा… सञ्‍ञाय ये धम्मा सम्पयुत्ता… ते धम्मा तीहि खन्धेहि द्वीहायतनेहि  अट्ठहि धातूहि सङ्गहिता। कतिहि असङ्गहिता? द्वीहि खन्धेहि दसहायतनेहि दसहि धातूहि असङ्गहिता।

४३५. चित्तेन ये धम्मा सम्पयुत्ता… ते धम्मा तीहि खन्धेहि एकेनायतनेन एकाय धातुया सङ्गहिता। कतिहि  असङ्गहिता? द्वीहि खन्धेहि एकादसहायतनेहि सत्तरसहि धातूहि असङ्गहिता।

४३६. अधिमोक्खेन ये धम्मा सम्पयुत्ता… ते धम्मा चतूहि खन्धेहि द्वीहायतनेहि तीहि धातूहि सङ्गहिता। कतिहि असङ्गहिता? एकेन खन्धेन दसहायतनेहि पन्‍नरसहि धातूहि असङ्गहिता।

४३७. सुखाय  वेदनाय सम्पयुत्तेहि धम्मेहि ये धम्मा… दुक्खाय वेदनाय सम्पयुत्तेहि धम्मेहि ये धम्मा… अदुक्खमसुखाय वेदनाय सम्पयुत्तेहि धम्मेहि ये धम्मा… सवितक्‍कसविचारेहि धम्मेहि ये धम्मा… अवितक्‍कविचारमत्तेहि धम्मेहि ये धम्मा… पीतिसहगतेहि धम्मेहि  ये धम्मा… सुखसहगतेहि धम्मेहि ये धम्मा… उपेक्खासहगतेहि धम्मेहि ये धम्मा सम्पयुत्ता… ते धम्मा एकेन खन्धेन एकेनायतनेन एकाय धातुया सङ्गहिता। कतिहि असङ्गहिता? चतूहि खन्धेहि एकादसहायतनेहि सत्तरसहि धातूहि असङ्गहिता।

४३८. हेतूहि धम्मेहि ये धम्मा… हेतूहि चेव सहेतुकेहि च धम्मेहि ये धम्मा… हेतूहि चेव हेतुसम्पयुत्तेहि च धम्मेहि ये धम्मा सम्पयुत्ता… ते धम्मा चतूहि खन्धेहि द्वीहायतनेहि द्वीहि धातूहि सङ्गहिता। कतिहि असङ्गहिता? एकेन खन्धेन दसहायतनेहि सोळसहि धातूहि असङ्गहिता।

४३९. सहेतुकेहि चेव न च हेतूहि धम्मेहि ये धम्मा… हेतुसम्पयुत्तेहि चेव न च हेतूहि धम्मेहि ये धम्मा… न हेतुसहेतुकेहि धम्मेहि ये धम्मा सम्पयुत्ता… ते धम्मा एकेन खन्धेन एकेनायतनेन एकाय धातुया सङ्गहिता। कतिहि असङ्गहिता? चतूहि खन्धेहि एकादसहायतनेहि सत्तरसहि धातूहि असङ्गहिता।

४४०. आसवेहि  धम्मेहि ये धम्मा… आसवेहि चेव सासवेहि च धम्मेहि ये धम्मा… आसवेहि चेव आसवसम्पयुत्तेहि च धम्मेहि ये धम्मा सम्पयुत्ता… ते धम्मा चतूहि खन्धेहि द्वीहायतनेहि द्वीहि धातूहि सङ्गहिता। कतिहि  असङ्गहिता? एकेन खन्धेन दसहायतनेहि सोळसहि धातूहि असङ्गहिता।

४४१. आसवसम्पयुत्तेहि चेव नो च आसवेहि धम्मेहि ये धम्मा  सम्पयुत्ता… ते धम्मा एकेन खन्धेन एकेनायतनेन एकाय धातुया सङ्गहिता। कतिहि असङ्गहिता? चतूहि खन्धेहि एकादसहायतनेहि सत्तरसहि धातूहि असङ्गहिता।

४४२. संयोजनेहि धम्मेहि ये धम्मा… गन्थेहि धम्मेहि ये धम्मा… ओघेहि धम्मेहि ये धम्मा… योगेहि धम्मेहि ये धम्मा… नीवरणेहि धम्मेहि  ये धम्मा… परामासेहि धम्मेहि ये धम्मा… परामासेहि चेव परामट्ठेहि च धम्मेहि ये धम्मा सम्पयुत्ता… ते धम्मा चतूहि खन्धेहि द्वीहायतनेहि द्वीहि धातूहि सङ्गहिता। कतिहि असङ्गहिता? एकेन खन्धेन दसहायतनेहि सोळसहि धातूहि असङ्गहिता।

४४३. परामाससम्पयुत्तेहि धम्मेहि ये धम्मा सम्पयुत्ता… ते धम्मा एकेन खन्धेन एकेनायतनेन एकाय धातुया सङ्गहिता। कतिहि असङ्गहिता? चतूहि खन्धेहि एकादसहायतनेहि सत्तरसहि धातूहि असङ्गहिता।

४४४. चित्तेहि धम्मेहि ये धम्मा सम्पयुत्ता… ते धम्मा तीहि खन्धेहि एकेनायतनेन एकाय धातुया सङ्गहिता। कतिहि असङ्गहिता? द्वीहि खन्धेहि एकादसहायतनेहि सत्तरसहि धातूहि असङ्गहिता।

४४५. चेतसिकेहि धम्मेहि ये धम्मा… चित्तसम्पयुत्तेहि धम्मेहि ये धम्मा… चित्तसंसट्ठेहि धम्मेहि ये धम्मा… चित्तसंसट्ठसमुट्ठानेहि धम्मेहि ये धम्मा… चित्तसंसट्ठसमुट्ठानसहभूहि धम्मेहि ये  धम्मा… चित्तसंसट्ठसमुट्ठानानुपरिवत्तीहि  धम्मेहि ये धम्मा सम्पयुत्ता… ते धम्मा एकेन खन्धेन एकेनायतनेन सत्तहि धातूहि सङ्गहिता। कतिहि असङ्गहिता? चतूहि खन्धेहि एकादसहायतनेहि एकादसहि धातूहि असङ्गहिता।

४४६. उपादानेहि  धम्मेहि ये धम्मा… किलेसेहि धम्मेहि ये धम्मा… किलेसेहि चेव संकिलेसिकेहि च धम्मेहि ये धम्मा… किलेसेहि चेव संकिलिट्ठेहि च धम्मेहि ये धम्मा… किलेसेहि चेव किलेससम्पयुत्तेहि च धम्मेहि ये धम्मा सम्पयुत्ता… ते धम्मा चतूहि खन्धेहि द्वीहायतनेहि द्वीहि धातूहि सङ्गहिता। कतिहि असङ्गहिता? एकेन खन्धेन दसहायतनेहि सोळसहि धातूहि असङ्गहिता।

४४७. संकिलिट्ठेहि चेव नो च किलेसेहि धम्मेहि ये धम्मा… किलेससम्पयुत्तेहि चेव नो च किलेसेहि धम्मेहि ये धम्मा… सवितक्‍केहि धम्मेहि ये धम्मा… सविचारेहि धम्मेहि ये धम्मा… सप्पीतिकेहि धम्मेहि ये धम्मा… पीतिसहगतेहि धम्मेहि ये धम्मा… सुखसहगतेहि धम्मेहि  ये धम्मा… उपेक्खासहगतेहि धम्मेहि ये धम्मा सम्पयुत्ता, ते धम्मा कतिहि खन्धेहि कतिहायतनेहि कतिहि धातूहि सङ्गहिता? ते धम्मा एकेन खन्धेन एकेनायतनेन एकाय धातुया सङ्गहिता। कतिहि असङ्गहिता? चतूहि खन्धेहि एकादसहायतनेहि सत्तरसहि धातूहि असङ्गहिता।

रूपक्खन्धा चत्तारो, मनायतनमेव च।

विञ्‍ञाणधातुयो सत्त, द्वे सच्‍चा चुद्दसिन्द्रिया॥

पच्‍चये द्वादस पदा, ततो उपरि सोळस।

तिकेसु अट्ठ गोच्छके, तेचत्तालीसमेव च॥

महन्तरदुके सत्त, पदा पिट्ठिदुकेसु छ।

नवमस्स पदस्सेते, निद्देसे सङ्गहं गताति॥

सम्पयुत्तेनसङ्गहितासङ्गहितपदनिद्देसो द्वादसमो।

१३. तेरसमनयो

१३. असङ्गहितेनसम्पयुत्तविप्पयुत्तपदनिद्देसो

४४८. रूपक्खन्धेन  ये धम्मा खन्धसङ्गहेन असङ्गहिता आयतनसङ्गहेन असङ्गहिता धातुसङ्गहेन असङ्गहिता, ते धम्मा कतिहि खन्धेहि कतिहायतनेहि कतिहि धातूहि सम्पयुत्ता? ते धम्मा तीहि खन्धेहि सम्पयुत्ता; एकेनायतनेन एकाय धातुया केहिचि सम्पयुत्ता। कतिहि विप्पयुत्ता? एकेन खन्धेन दसहायतनेहि दसहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

४४९. धम्मायतनेन ये धम्मा… धम्मधातुया ये धम्मा… इत्थिन्द्रियेन ये धम्मा… पुरिसिन्द्रियेन ये धम्मा… जीवितिन्द्रियेन ये धम्मा… विञ्‍ञाणपच्‍चया नामरूपेन ये धम्मा… असञ्‍ञाभवेन ये धम्मा… एकवोकारभवेन ये धम्मा… जातिया ये धम्मा… जराय ये धम्मा… मरणेन ये धम्मा खन्धसङ्गहेन असङ्गहिता आयतनसङ्गहेन असङ्गहिता धातुसङ्गहेन असङ्गहिता…पे॰… ते धम्मा तीहि खन्धेहि सम्पयुत्ता; एकेनायतनेन एकाय धातुया केहिचि सम्पयुत्ता। कतिहि विप्पयुत्ता? एकेन खन्धेन दसहायतनेहि दसहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

४५०. अरूपभवेन ये धम्मा… नेवसञ्‍ञानासञ्‍ञाभवेन ये धम्मा… चतुवोकारभवेन ये धम्मा… इद्धिपादेन ये धम्मा खन्धसङ्गहेन असङ्गहिता आयतनसङ्गहेन असङ्गहिता धातुसङ्गहेन असङ्गहिता, ते धम्मा कतिहि खन्धेहि कतिहायतनेहि कतिहि धातूहि सम्पयुत्ताति? नत्थि? कतिहि विप्पयुत्ता? चतूहि  खन्धेहि एकेनायतनेन सत्तहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

४५१. कुसलेहि धम्मेहि ये धम्मा… अकुसलेहि धम्मेहि ये धम्मा… सुखाय वेदनाय सम्पयुत्तेहि धम्मेहि ये धम्मा… दुक्खाय वेदनाय सम्पयुत्तेहि धम्मेहि ये धम्मा… अदुक्खमसुखाय वेदनाय सम्पयुत्तेहि धम्मेहि ये धम्मा… विपाकेहि धम्मेहि ये धम्मा… विपाकधम्मधम्मेहि ये धम्मा… अनुपादिन्‍नअनुपादानियेहि  धम्मेहि ये धम्मा… संकिलिट्ठसंकिलेसिकेहि धम्मेहि ये धम्मा… असंकिलिट्ठअसंकिलेसिकेहि धम्मेहि ये धम्मा… सवितक्‍कसविचारेहि धम्मेहि ये धम्मा… अवितक्‍कविचारमत्तेहि धम्मेहि ये धम्मा… पीतिसहगतेहि धम्मेहि ये धम्मा… सुखसहगतेहि धम्मेहि ये धम्मा… उपेक्खासहगतेहि धम्मेहि ये धम्मा… दस्सनेन पहातब्बेहि धम्मेहि ये धम्मा… भावनाय पहातब्बेहि धम्मेहि ये धम्मा… दस्सनेन पहातब्बहेतुकेहि धम्मेहि ये धम्मा… भावनाय पहातब्बहेतुकेहि धम्मेहि ये धम्मा… आचयगामीहि धम्मेहि ये धम्मा… अपचयगामीहि धम्मेहि ये धम्मा… सेक्खेहि धम्मेहि ये धम्मा… असेक्खेहि धम्मेहि ये धम्मा… महग्गतेहि धम्मेहि ये धम्मा… अप्पमाणेहि धम्मेहि ये धम्मा… परित्तारम्मणेहि धम्मेहि ये धम्मा… महग्गतारम्मणेहि धम्मेहि ये  धम्मा… अप्पमाणारम्मणेहि धम्मेहि ये धम्मा… हीनेहि धम्मेहि ये धम्मा… पणीतेहि धम्मेहि ये धम्मा… मिच्छत्तनियतेहि धम्मेहि ये धम्मा… सम्मत्तनियतेहि धम्मेहि ये धम्मा… मग्गारम्मणेहि धम्मेहि ये धम्मा… मग्गहेतुकेहि धम्मेहि ये धम्मा… मग्गाधिपतीहि धम्मेहि ये धम्मा… अतीतारम्मणेहि धम्मेहि ये धम्मा… अनागतारम्मणेहि धम्मेहि ये धम्मा… पच्‍चुप्पन्‍नारम्मणेहि धम्मेहि ये धम्मा… अज्झत्तारम्मणेहि धम्मेहि ये धम्मा… बहिद्धारम्मणेहि धम्मेहि ये धम्मा… अज्झत्तबहिद्धारम्मणेहि धम्मेहि ये धम्मा… सहेतुकेहि धम्मेहि ये धम्मा… हेतुसम्पयुत्तेहि धम्मेहि ये धम्मा… सहेतुकेहि चेव न च हेतूहि धम्मेहि ये धम्मा… हेतुसम्पयुत्तेहि चेव न च हेतूहि धम्मेहि ये धम्मा… न हेतुसहेतुकेहि  धम्मेहि ये धम्मा खन्धसङ्गहेन असङ्गहिता आयतनसङ्गहेन असङ्गहिता धातुसङ्गहेन असङ्गहिता, ते धम्मा कतिहि खन्धेहि कतिहायतनेहि कतिहि धातूहि सम्पयुत्ताति? नत्थि। कतिहि विप्पयुत्ता? चतूहि खन्धेहि एकेनायतनेन सत्तहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

४५२. रूपीहि धम्मेहि ये धम्मा खन्धसङ्गहेन असङ्गहिता आयतनसङ्गहेन असङ्गहिता धातुसङ्गहेन  असङ्गहिता… ते धम्मा तीहि खन्धेहि सम्पयुत्ता; एकेनायतनेन एकाय धातुया केहिचि सम्पयुत्ता। कतिहि विप्पयुत्ता? एकेन खन्धेन दसहायतनेहि दसहि धातूहि  विप्पयुत्ता; एकेनायतनेन एकाय धातुया केहिचि विप्पयुत्ता।

४५३. अरूपीहि धम्मेहि ये धम्मा… लोकुत्तरेहि धम्मेहि ये धम्मा… अनासवेहि धम्मेहि ये धम्मा… आसवसम्पयुत्तेहि धम्मेहि ये धम्मा… आसवविप्पयुत्तेहि चेव नो च आसवेहि धम्मेहि ये धम्मा… आसवविप्पयुत्तेहि अनासवेहि धम्मेहि ये धम्मा… असंयोजनियेहि धम्मेहि ये धम्मा… अगन्थनियेहि धम्मेहि ये धम्मा… अनोघनियेहि धम्मेहि ये धम्मा… अयोगनियेहि धम्मेहि ये धम्मा… अनीवरणियेहि धम्मेहि ये धम्मा… अपरामट्ठेहि धम्मेहि ये धम्मा… परामाससम्पयुत्तेहि धम्मेहि ये धम्मा… परामासविप्पयुत्तेहि अपरामट्ठेहि धम्मेहि ये धम्मा… सारम्मणेहि धम्मेहि ये धम्मा खन्धसङ्गहेन असङ्गहिता आयतनसङ्गहेन असङ्गहिता धातुसङ्गहेन असङ्गहिता, ते धम्मा कतिहि खन्धेहि कतिहायतनेहि कतिहि धातूहि सम्पयुत्ताति? नत्थि। कतिहि विप्पयुत्ता? चतूहि खन्धेहि एकेनायतनेन सत्तहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

४५४. अनारम्मणेहि धम्मेहि ये धम्मा… नो चित्तेहि धम्मेहि ये धम्मा… चित्तविप्पयुत्तेहि धम्मेहि ये धम्मा … चित्तविसंसट्ठेहि धम्मेहि ये धम्मा… चित्तसमुट्ठानेहि धम्मेहि ये धम्मा… चित्तसहभूहि धम्मेहि ये धम्मा… चित्तानुपरिवत्तीहि धम्मेहि ये धम्मा… बाहिरेहि धम्मेहि ये धम्मा… उपादाधम्मेहि ये धम्मा खन्धसङ्गहेन असङ्गहिता आयतनसङ्गहेन असङ्गहिता धातुसङ्गेन असङ्गहिता, ते धम्मा कतिहि खन्धेहि  कतिहायतनेहि कतिहि धातूहि सम्पयुत्ता? ते धम्मा तीहि खन्धेहि सम्पयुत्ता; एकेनायतनेन एकाय धातुया केहिचि सम्पयुत्ता। कतिहि विप्पयुत्ता? एकेन खन्धेन दसहायतनेहि दसहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

४५५. अनुपादानियेहि धम्मेहि ये धम्मा… उपादानसम्पयुत्तेहि धम्मेहि ये धम्मा… उपादानसम्पयुत्तेहि चेव नो च उपादानेहि धम्मेहि ये धम्मा… उपादानविप्पयुत्तेहि अनुपादानियेहि धम्मेहि ये धम्मा… असंकिलेसिकेहि धम्मेहि ये धम्मा… असंकिलिट्ठेहि धम्मेहि ये धम्मा… किलेससम्पयुत्तेहि धम्मेहि ये धम्मा… संकिलिट्ठेहि चेव नो च किलेसेहि  धम्मेहि ये धम्मा… किलेससम्पयुत्तेहि चेव नो च किलेसेहि धम्मेहि ये धम्मा… किलेसविप्पयुत्तेहि असंकिलेसिकेहि धम्मेहि ये धम्मा… दस्सनेन पहातब्बेहि धम्मेहि ये धम्मा… भावनाय पहातब्बेहि धम्मेहि ये धम्मा… दस्सनेन पहातब्बहेतुकेहि धम्मेहि ये धम्मा… भावनाय पहातब्बहेतुकेहि धम्मेहि ये धम्मा… सवितक्‍केहि धम्मेहि ये धम्मा… सविचारेहि धम्मेहि ये धम्मा… सप्पीतिकेहि धम्मेहि ये धम्मा… पीतिसहगतेहि धम्मेहि ये धम्मा… सुखसहगतेहि धम्मेहि ये धम्मा… उपेक्खासहगतेहि धम्मेहि ये धम्मा… न कामावचरेहि धम्मेहि ये धम्मा… रूपावचरेहि धम्मेहि ये धम्मा… अरूपावचरेहि धम्मेहि ये धम्मा… अपरियापन्‍नेहि धम्मेहि ये धम्मा… निय्यानिकेहि धम्मेहि ये धम्मा … नियतेहि धम्मेहि ये धम्मा… अनुत्तरेहि धम्मेहि ये धम्मा… सरणेहि धम्मेहि ये धम्मा खन्धसङ्गहेन असङ्गहिता आयतनसङ्गहेन असङ्गहिता धातुसङ्गहेन असङ्गहिता, ते धम्मा कतिहि खन्धेहि कतिहायतनेहि कतिहि धातूहि सम्पयुत्ताति? नत्थि। कतिहि  विप्पयुत्ता? चतूहि खन्धेहि एकेनायतनेन सत्तहि धातूहि विप्पयुत्ता; एकेनायतनेन एकाय धातुया केहिचि विप्पयुत्ता।

रूपञ्‍च धम्मायतनं धम्मधातु, इत्थिपुमं जीवितं नामरूपं।

द्वे भवा जातिजरा मच्‍चुरूपं, अनारम्मणं नो चित्तं चित्तेन विप्पयुत्तं॥

विसंसट्ठं समुट्ठानसहभु, अनुपरिवत्ति बाहिरं उपादा।

द्वे विसयो एसनयो सुबुद्धोति॥

असङ्गहितेनसम्पयुत्तविप्पयुत्तपदनिद्देसो तेरसमो।

१४. चुद्दसमनयो

१४. विप्पयुत्तेनसङ्गहितासङ्गहितपदनिद्देसो

१. खन्धादि

४५६. रूपक्खन्धेन  ये धम्मा विप्पयुत्ता, ते धम्मा कतिहि खन्धेहि कतिहायतनेहि कतिहि धातूहि सङ्गहिता? ते धम्मा चतूहि खन्धेहि द्वीहायतनेहि अट्ठहि धातूहि सङ्गहिता। कतिहि असङ्गहिता? एकेन खन्धेन दसहायतनेहि दसहि धातूहि असङ्गहिता।

४५७. वेदनाक्खन्धेन ये धम्मा… सञ्‍ञाक्खन्धेन ये धम्मा… सङ्खारक्खन्धेन ये धम्मा… विञ्‍ञाणक्खन्धेन ये धम्मा… मनायतनेन ये धम्मा… मनिन्द्रियेन ये धम्मा विप्पयुत्ता, ते धम्मा कतिहि खन्धेहि कतिहायतनेहि कतिहि धातूहि सङ्गहिता? ते धम्मा असङ्खतं खन्धतो ठपेत्वा एकेन खन्धेन एकादसहायतनेहि एकादसहि धातूहि सङ्गहिता। कतिहि असङ्गहिता? चतूहि खन्धेहि एकेनायतनेन सत्तहि धातूहि असङ्गहिता।

४५८. चक्खायतनेन  ये धम्मा…पे॰… फोट्ठब्बायतनेन ये धम्मा… चक्खुधातुया ये धम्मा…पे॰… फोट्ठब्बधातुया ये धम्मा विप्पयुत्ता…पे॰… ते धम्मा चतूहि खन्धेहि द्वीहायतनेहि अट्ठहि धातूहि सङ्गहिता। कतिहि असङ्गहिता? एकेन खन्धेन दसहायतनेहि दसहि धातूहि असङ्गहिता।

४५९. चक्खुविञ्‍ञाणधातुया ये धम्मा… सोतविञ्‍ञाणधातुया  ये धम्मा… घानविञ्‍ञाणधातुया  ये धम्मा… जिव्हाविञ्‍ञाणधातुया ये धम्मा… कायविञ्‍ञाणधातुया ये धम्मा… मनोधातुया ये धम्मा… मनोविञ्‍ञाणधातुया ये धम्मा विप्पयुत्ता… ते धम्मा असङ्खतं खन्धतो ठपेत्वा पञ्‍चहि खन्धेहि द्वादसहायतनेहि सत्तरसहि धातूहि सङ्गहिता। कतिहि असङ्गहिता? न केहिचि खन्धेहि न केहिचि आयतनेहि, एकाय धातुया असङ्गहिता।

२. सच्‍चादि

४६०. दुक्खसच्‍चेन  ये धम्मा विप्पयुत्ता… ते धम्मा चतूहि खन्धेहि द्वीहायतनेहि द्वीहि धातूहि सङ्गहिता। कतिहि असङ्गहिता? एकेन खन्धेन दसहायतनेहि सोळसहि धातूहि असङ्गहिता।

४६१. समुदयसच्‍चेन ये धम्मा… मग्गसच्‍चेन ये धम्मा विप्पयुत्ता… ते धम्मा असङ्खतं खन्धतो ठपेत्वा पञ्‍चहि खन्धेहि द्वादसहायतनेहि अट्ठारसहि धातूहि सङ्गहिता। कतिहि असङ्गहिता? न केहिचि खन्धेहि न केहिचि आयतनेहि न काहिचि धातूहि असङ्गहिता।

४६२. निरोधसच्‍चेन ये धम्मा… चक्खुन्द्रियेन ये धम्मा … कायिन्द्रियेन ये धम्मा… इत्थिन्द्रियेन ये धम्मा… पुरिसिन्द्रियेन ये धम्मा विप्पयुत्ता… ते धम्मा चतूहि खन्धेहि द्वीहायतनेहि अट्ठहि धातूहि सङ्गहिता। कतिहि असङ्गहिता? एकेन खन्धेन दसहायतनेहि दसहि धातूहि असङ्गहिता।

४६३. सुखिन्द्रियेन ये धम्मा… दुक्खिन्द्रियेन ये धम्मा… सोमनस्सिन्द्रियेन ये धम्मा… दोमनस्सिन्द्रियेन ये धम्मा विप्पयुत्ता… ते धम्मा असङ्खतं  खन्धतो ठपेत्वा पञ्‍चहि खन्धेहि द्वादसहायतनेहि अट्ठारसहि धातूहि सङ्गहिता। कतिहि असङ्गहिता? न केहिचि खन्धेहि न केहिचि आयतनेहि न काहिचि धातूहि असङ्गहिता।

४६४. उपेक्खिन्द्रियेन ये धम्मा विप्पयुत्ता… ते धम्मा असङ्खतं खन्धतो ठपेत्वा पञ्‍चहि खन्धेहि द्वादसहायतनेहि तेरसहि धातूहि सङ्गहिता। कतिहि असङ्गहिता? न केहिचि खन्धेहि न केहिचि आयतनेहि पञ्‍चहि धातूहि असङ्गहिता।

४६५. सद्धिन्द्रियेन  ये धम्मा… वीरियिन्द्रियेन ये धम्मा… सतिन्द्रियेन ये धम्मा… समाधिन्द्रियेन ये धम्मा… पञ्‍ञिन्द्रियेन ये  धम्मा… अनञ्‍ञातञ्‍ञस्सामीतिन्द्रियेन ये धम्मा… अञ्‍ञिन्द्रियेन ये धम्मा… अञ्‍ञाताविन्द्रियेन ये धम्मा… अविज्‍जाय ये धम्मा… अविज्‍जापच्‍चया सङ्खारेहि ये धम्मा विप्पयुत्ता… ते धम्मा असङ्खतं खन्धतो ठपेत्वा पञ्‍चहि खन्धेहि द्वादसहायतनेहि अट्ठारसहि  धातूहि सङ्गहिता। कतिहि असङ्गहिता? न केहिचि खन्धेहि न केहिचि आयतनेहि न काहिचि धातूहि असङ्गहिता।

४६६. सङ्खारपच्‍चया विञ्‍ञाणेन ये धम्मा… सळायतनपच्‍चया फस्सेन ये धम्मा… फस्सपच्‍चया वेदनाय ये धम्मा विप्पयुत्ता… ते धम्मा असङ्खतं खन्धतो ठपेत्वा एकेन खन्धेन एकादसहायतनेहि एकादसहि धातूहि सङ्गहिता। कतिहि असङ्गहिता? चतूहि खन्धेहि एकेनायतनेन सत्तहि धातूहि असङ्गहिता।

४६७. वेदनापच्‍चया तण्हाय ये धम्मा… तण्हापच्‍चया उपादानेन ये धम्मा… कम्मभवेन ये धम्मा विप्पयुत्ता… ते धम्मा असङ्खतं खन्धतो ठपेत्वा पञ्‍चहि खन्धेहि द्वादसहायतनेहि अट्ठारसहि धातूहि सङ्गहिता। कतिहि असङ्गहिता? न केहिचि खन्धेहि न केहिचि आयतनेहि न काहिचि धातूहि असङ्गहिता।

४६८. उपपत्तिभवेन ये धम्मा… सञ्‍ञाभवेन ये धम्मा… पञ्‍चवोकारभवेन ये धम्मा विप्पयुत्ता… ते धम्मा चतूहि खन्धेहि द्वीहायतनेहि तीहि धातूहि सङ्गहिता। कतिहि  असङ्गहिता? एकेन खन्धेन दसहायतनेहि पन्‍नरसहि धातूहि असङ्गहिता।

४६९. कामभवेन  ये धम्मा विप्पयुत्ता… ते धम्मा चतूहि खन्धेहि द्वीहायतनेहि पञ्‍चहि धातूहि सङ्गहिता। कतिहि असङ्गहिता? एकेन खन्धेन दसहायतनेहि तेरसहि धातूहि असङ्गहिता।

४७०. रूपभवेन ये धम्मा… असञ्‍ञाभवेन ये धम्मा… एकवोकारभवेन ये धम्मा… परिदेवेन ये धम्मा विप्पयुत्ता… ते धम्मा चतूहि खन्धेहि द्वीहायतनेहि अट्ठहि धातूहि सङ्गहिता। कतिहि असङ्गहिता? एकेन खन्धेन दसहायतनेहि दसहि धातूहि असङ्गहिता।

४७१. अरूपभवेन  ये धम्मा… नेवसञ्‍ञानासञ्‍ञाभवेन ये धम्मा… चतुवोकारभवेन ये धम्मा… सोकेन ये धम्मा… दुक्खेन ये धम्मा… दोमनस्सेन ये धम्मा… उपायासेन ये धम्मा… सतिपट्ठानेन ये धम्मा… सम्मप्पधानेन ये धम्मा… इद्धिपादेन ये धम्मा… झानेन ये धम्मा… अप्पमञ्‍ञाय ये धम्मा… पञ्‍चहि इन्द्रियेहि ये धम्मा… पञ्‍चहि बलेहि ये धम्मा … सत्तहि बोज्झङ्गेहि ये धम्मा… अरियेन अट्ठङ्गिकेन मग्गेन ये धम्मा विप्पयुत्ता… ते धम्मा असङ्खतं खन्धतो ठपेत्वा पञ्‍चहि खन्धेहि द्वादसहायतनेहि अट्ठारसहि धातूहि सङ्गहिता। कतिहि असङ्गहिता? न केहिचि खन्धेहि न केहिचि आयतनेहि न काहिचि धातूहि असङ्गहिता।

३. फस्सादिसत्तकं

४७२. फस्सेन ये धम्मा… वेदनाय ये धम्मा… सञ्‍ञाय ये धम्मा… चेतनाय ये धम्मा… चित्तेन ये धम्मा… मनसिकारेन ये धम्मा विप्पयुत्ता… ते धम्मा असङ्खतं खन्धतो ठपेत्वा एकेन  खन्धेन एकादसहायतनेहि एकादसहि धातूहि सङ्गहिता। कतिहि  असङ्गहिता? चतूहि खन्धेहि एकेनायतनेन सत्तहि धातूहि असङ्गहिता।

४७३. अधिमोक्खेन ये धम्मा विप्पयुत्ता… ते धम्मा असङ्खतं खन्धतो ठपेत्वा पञ्‍चहि खन्धेहि द्वादसहायतनेहि सत्तरसहि धातूहि सङ्गहिता। कतिहि असङ्गहिता? न केहिचि खन्धेहि न केहिचि आयतनेहि एकाय धातुया असङ्गहिता।

४. तिकं

४७४. कुसलेहि धम्मेहि ये धम्मा… अकुसलेहि धम्मेहि ये धम्मा… सुखाय वेदनाय सम्पयुत्तेहि धम्मेहि ये धम्मा… दुक्खाय वेदनाय सम्पयुत्तेहि धम्मेहि ये धम्मा विप्पयुत्ता… ते धम्मा असङ्खतं खन्धतो ठपेत्वा पञ्‍चहि खन्धेहि द्वादसहायतनेहि अट्ठारसहि धातूहि सङ्गहिता। कतिहि असङ्गहिता? न केहिचि खन्धेहि न केहिचि आयतनेहि न काहिचि धातूहि असङ्गहिता।

४७५. अब्याकतेहि धम्मेहि ये धम्मा विप्पयुत्ता… ते धम्मा चतूहि खन्धेहि द्वीहायतनेहि  द्वीहि धातूहि सङ्गहिता। कतिहि असङ्गहिता? एकेन खन्धेन दसहायतनेहि सोळसहि धातूहि असङ्गहिता।

४७६. अदुक्खमसुखाय  वेदनाय सम्पयुत्तेहि धम्मेहि ये धम्मा… विपाकेहि धम्मेहि ये धम्मा विप्पयुत्ता… ते धम्मा असङ्खतं  खन्धतो ठपेत्वा पञ्‍चहि खन्धेहि द्वादसहायतनेहि तेरसहि धातूहि सङ्गहिता। कतिहि असङ्गहिता? न केहिचि खन्धेहि न केहिचि आयतनेहि  पञ्‍चहि धातूहि असङ्गहिता।

४७७. विपाकधम्मधम्मेहि ये धम्मा… संकिलिट्ठसंकिलेसिकेहि धम्मेहि ये धम्मा विप्पयुत्ता… ते धम्मा असङ्खतं खन्धतो ठपेत्वा पञ्‍चहि खन्धेहि द्वादसहायतनेहि अट्ठारसहि धातूहि सङ्गहिता। कतिहि असङ्गहिता? न केहिचि खन्धेहि न केहिचि आयतनेहि न काहिचि धातूहि असङ्गहिता।

४७८. नेवविपाकनविपाकधम्मधम्मेहि ये धम्मा… अनुपादिन्‍नुपादानियेहि धम्मेहि ये धम्मा… अनुपादिन्‍नअनुपादानियेहि धम्मेहि ये धम्मा… असंकिलिट्ठअसंकिलेसिकेहि धम्मेहि ये धम्मा विप्पयुत्ता… ते धम्मा चतूहि खन्धेहि द्वीहायतनेहि अट्ठहि धातूहि सङ्गहिता। कतिहि असङ्गहिता? एकेन खन्धेन दसहायतनेहि दसहि धातूहि असङ्गहिता।

४७९. उपादिन्‍नुपादानियेहि धम्मेहि ये धम्मा विप्पयुत्ता… ते धम्मा चतूहि खन्धेहि द्वीहायतनेहि तीहि धातूहि सङ्गहिता। कतिहि असङ्गहिता? एकेन खन्धेन दसहायतनेहि पन्‍नरसहि धातूहि असङ्गहिता।

४८०. असंकिलिट्ठसंकिलेसिकेहि धम्मेहि ये धम्मा विप्पयुत्ता… ते धम्मा चतूहि खन्धेहि द्वीहायतनेहि द्वीहि धातूहि सङ्गहिता। कतिहि असङ्गहिता? एकेन खन्धेन दसहायतनेहि सोळसहि धातूहि असङ्गहिता।

४८१. सवितक्‍कसविचारेहि  धम्मेहि ये धम्मा विप्पयुत्ता… ते धम्मा असङ्खतं खन्धतो ठपेत्वा  पञ्‍चहि खन्धेहि द्वादसहायतनेहि सत्तरसहि धातूहि सङ्गहिता। कतिहि असङ्गहिता? न केहिचि खन्धेहि न केहिचि आयतनेहि एकाय धातुया असङ्गहिता।

४८२. अवितक्‍कविचारमत्तेहि  धम्मेहि ये धम्मा… पीतिसहगतेहि धम्मेहि ये धम्मा… सुखसहगतेहि धम्मेहि  ये धम्मा विप्पयुत्ता… ते धम्मा असङ्खतं खन्धतो ठपेत्वा पञ्‍चहि खन्धेहि द्वादसहायतनेहि अट्ठारसहि धातूहि सङ्गहिता। कतिहि असङ्गहिता? न केहिचि खन्धेहि न केहिचि आयतनेहि न काहिचि धातूहि असङ्गहिता।

४८३. अवितक्‍कअविचारेहि धम्मेहि ये धम्मा विप्पयुत्ता… ते धम्मा चतूहि खन्धेहि द्वीहायतनेहि तीहि धातूहि सङ्गहिता। कतिहि असङ्गहिता? एकेन खन्धेन दसहायतनेहि पन्‍नरसहि धातूहि असङ्गहिता।

४८४. उपेक्खासहगतेहि धम्मेहि ये धम्मा विप्पयुत्ता… ते धम्मा असङ्खतं खन्धतो ठपेत्वा पञ्‍चहि खन्धेहि द्वादसहायतनेहि तेरसहि धातूहि सङ्गहिता। कतिहि असङ्गहिता? न केहिचि खन्धेहि न केहिचि आयतनेहि पञ्‍चहि धातूहि असङ्गहिता।

४८५. दस्सनेन पहातब्बेहि धम्मेहि ये धम्मा… भावनाय पहातब्बेहि धम्मेहि ये धम्मा… दस्सनेन पहातब्बहेतुकेहि धम्मेहि ये धम्मा… भावनाय पहातब्बहेतुकेहि धम्मेहि ये धम्मा… आचयगामीहि  धम्मेहि ये धम्मा… अपचयगामीहि धम्मेहि ये धम्मा… सेक्खेहि धम्मेहि ये धम्मा… असेक्खेहि धम्मेहि ये धम्मा… महग्गतेहि धम्मेहि ये धम्मा विप्पयुत्ता… ते धम्मा असङ्खतं खन्धतो ठपेत्वा पञ्‍चहि खन्धेहि द्वादसहायतनेहि अट्ठारसहि धातूहि सङ्गहिता। कतिहि असङ्गहिता? न केहिचि खन्धेहि न केहिचि आयतनेहि न काहिचि धातूहि असङ्गहिता।

४८६. नेव दस्सनेन न भावनाय पहातब्बेहि धम्मेहि ये धम्मा… नेव दस्सनेन न भावनाय पहातब्बहेतुकेहि  धम्मेहि ये धम्मा… नेवाचयगामिनापचयगामीहि धम्मेहि ये धम्मा… नेवसेक्खनासेक्खेहि धम्मेहि ये धम्मा… परित्तेहि धम्मेहि ये धम्मा विप्पयुत्ता… ते धम्मा  चतूहि खन्धेहि द्वीहायतनेहि द्वीहि धातूहि सङ्गहिता। कतिहि असङ्गहिता? एकेन खन्धेन दसहायतनेहि सोळसहि धातूहि असङ्गहिता।

४८७. अप्पमाणेहि  धम्मेहि ये धम्मा… पणीतेहि धम्मेहि ये विप्पयुत्ता… ते धम्मा चतूहि खन्धेहि द्वीहायतनेहि अट्ठहि धातूहि सङ्गहिता। कतिहि असङ्गहिता? एकेन खन्धेन दसहायतनेहि दसहि धातूहि असङ्गहिता।

४८८. परित्तारम्मणेहि धम्मेहि ये धम्मा विप्पयुत्ता… ते धम्मा असङ्खतं खन्धतो ठपेत्वा पञ्‍चहि खन्धेहि द्वादसहायतनेहि द्वादसहि धातूहि सङ्गहिता। कतिहि असङ्गहिता? न केहिचि खन्धेहि न  केहिचि आयतनेहि छहि धातूहि असङ्गहिता।

४८९. महग्गतारम्मणेहि धम्मेहि ये धम्मा… अप्पमाणारम्मणेहि धम्मेहि ये धम्मा… हीनेहि धम्मेहि ये धम्मा… मिच्छत्तनियतेहि धम्मेहि ये धम्मा… सम्मत्तनियतेहि धम्मेहि ये धम्मा… मग्गारम्मणेहि धम्मेहि ये धम्मा… मग्गहेतुकेहि धम्मेहि ये धम्मा… मग्गाधिपतीहि धम्मेहि ये धम्मा विप्पयुत्ता… ते धम्मा असङ्खतं खन्धतो ठपेत्वा पञ्‍चहि खन्धेहि द्वादसहायतनेहि अट्ठारसहि धातूहि सङ्गहिता। कतिहि असङ्गहिता? न केहिचि खन्धेहि न केहिचि आयतनेहि न काहिचि धातूहि असङ्गहिता।

४९०. मज्झिमेहि धम्मेहि ये धम्मा… अनियतेहि धम्मेहि ये धम्मा विप्पयुत्ता… ते धम्मा चतूहि खन्धेहि द्वीहायतनेहि द्वीहि धातूहि सङ्गहिता। कतिहि  असङ्गहिता? एकेन खन्धेन दसहायतनेहि सोळसहि धातूहि असङ्गहिता।

४९१. उप्पन्‍नेहि धम्मेहि ये धम्मा… अनुप्पन्‍नेहि धम्मेहि ये धम्मा… उप्पादीहि धम्मेहि ये धम्मा… अतीतेहि धम्मेहि ये धम्मा… अनागतेहि धम्मेहि ये धम्मा… पच्‍चुप्पन्‍नेहि धम्मेहि ये धम्मा… अज्झत्तेहि धम्मेहि ये धम्मा… बहिद्धाहि धम्मेहि ये धम्मा… सनिदस्सनसप्पटिघेहि धम्मेहि ये धम्मा… अनिदस्सनसप्पटिघेहि धम्मेहि ये धम्मा विप्पयुत्ता… ते धम्मा चतूहि खन्धेहि द्वीहायतनेहि अट्ठहि धातूहि सङ्गहिता। कतिहि असङ्गहिता? एकेन खन्धेन दसहायतनेहि  दसहि धातूहि असङ्गहिता।

४९२. अतीतारम्मणेहि  धम्मेहि ये धम्मा… अनागतारम्मणेहि धम्मेहि ये धम्मा… अज्झत्तारम्मणेहि धम्मेहि ये धम्मा… बहिद्धारम्मणेहि धम्मेहि  ये धम्मा विप्पयुत्ता… ते धम्मा असङ्खतं खन्धतो ठपेत्वा पञ्‍चहि खन्धेहि द्वादसहायतनेहि अट्ठारसहि धातूहि सङ्गहिता। कतिहि असङ्गहिता? न केहिचि खन्धेहि न केहिचि आयतनेहि न काहिचि धातूहि असङ्गहिता।

४९३. पच्‍चुप्पन्‍नारम्मणेहि धम्मेहि ये धम्मा… अज्झत्तबहिद्धारम्मणेहि धम्मेहि ये धम्मा विप्पयुत्ता… ते धम्मा असङ्खतं खन्धतो ठपेत्वा पञ्‍चहि खन्धेहि द्वादसहायतनेहि द्वादसहि धातूहि सङ्गहिता। कतिहि असङ्गहिता? न केहिचि खन्धेहि न केहिचि आयतनेहि छहि धातूहि असङ्गहिता।

५. दुकं

४९४. हेतूहि धम्मेहि ये धम्मा… सहेतुकेहि धम्मेहि ये धम्मा… हेतुसम्पयुत्तेहि धम्मेहि ये धम्मा… हेतूहि चेव सहेतुकेहि च धम्मेहि ये धम्मा… सहेतुकेहि चेव न च हेतूहि धम्मेहि ये धम्मा… हेतूहि चेव हेतुसम्पयुत्तेहि च धम्मेहि ये धम्मा… हेतुसम्पयुत्तेहि  चेव न च हेतूहि धम्मेहि ये धम्मा… न हेतुसहेतुकेहि धम्मेहि ये धम्मा विप्पयुत्ता… ते धम्मा असङ्खतं खन्धतो ठपेत्वा पञ्‍चहि खन्धेहि द्वादसहायतनेहि अट्ठारसहि धातूहि सङ्गहिता। कतिहि असङ्गहिता? न केहिचि खन्धेहि न केहिचि आयतनेहि  न काहिचि धातूहि असङ्गहिता।

४९५. अहेतुकेहि धम्मेहि ये धम्मा… हेतुविप्पयुत्तेहि धम्मेहि ये धम्मा… न हेतुअहेतुकेहि धम्मेहि ये धम्मा विप्पयुत्ता… ते धम्मा चतूहि खन्धेहि द्वीहायतनेहि द्वीहि धातूहि सङ्गहिता। कतिहि असङ्गहिता? एकेन खन्धेन दसहायतनेहि सोळसहि धातूहि असङ्गहिता।

४९६. अप्पच्‍चयेहि धम्मेहि ये धम्मा… असङ्खतेहि धम्मेहि ये धम्मा… सनिदस्सनेहि धम्मेहि ये धम्मा… सप्पटिघेहि धम्मेहि ये धम्मा… रूपीहि धम्मेहि ये धम्मा… लोकुत्तरेहि धम्मेहि ये धम्मा विप्पयुत्ता… ते धम्मा चतूहि खन्धेहि द्वीहायतनेहि अट्ठहि धातूहि सङ्गहिता। कतिहि  असङ्गहिता? एकेन खन्धेन दसहायतनेहि दसहि धातूहि असङ्गहिता।

४९७. लोकियेहि  धम्मेहि ये धम्मा विप्पयुत्ता… ते धम्मा चतूहि खन्धेहि द्वीहायतनेहि द्वीहि धातूहि सङ्गहिता। कतिहि असङ्गहिता? एकेन खन्धेन दसहायतनेहि सोळसहि धातूहि असङ्गहिता।

४९८. आसवेहि धम्मेहि ये धम्मा… आसवसम्पयुत्तेहि धम्मेहि ये धम्मा… आसवेहि चेव सासवेहि च धम्मेहि ये धम्मा… आसवेहि चेव आसवसम्पयुत्तेहि च धम्मेहि ये धम्मा… आसवसम्पयुत्तेहि चेव नो च आसवेहि धम्मेहि ये धम्मा विप्पयुत्ता… ते धम्मा असङ्खतं  खन्धतो ठपेत्वा पञ्‍चहि खन्धेहि द्वादसहायतनेहि अट्ठारसहि धातूहि सङ्गहिता। कतिहि असङ्गहिता? न केहिचि खन्धेहि न केहिचि आयतनेहि  न काहिचि धातूहि असङ्गहिता।

४९९. सासवेहि धम्मेहि ये धम्मा… आसवविप्पयुत्तेहि धम्मेहि ये धम्मा… सासवेहि चेव नो च आसवेहि धम्मेहि ये धम्मा… आसवविप्पयुत्तेहि सासवेहि धम्मेहि ये धम्मा विप्पयुत्ता… ते धम्मा चतूहि खन्धेहि द्वीहायतनेहि द्वीहि धातूहि सङ्गहिता। कतिहि असङ्गहिता? एकेन खन्धेन दसहायतनेहि सोळसहि धातूहि असङ्गहिता।

५००. अनासवेहि धम्मेहि ये धम्मा… आसवविप्पयुत्तेहि अनासवेहि धम्मेहि ये धम्मा विप्पयुत्ता… ते धम्मा चतूहि खन्धेहि द्वीहायतनेहि अट्ठहि धातूहि सङ्गहिता। कतिहि असङ्गहिता? एकेन खन्धेन दसहायतनेहि दसहि धातूहि असङ्गहिता।

५०१. संयोजनेहि धम्मेहि ये धम्मा… गन्थेहि धम्मेहि ये धम्मा… ओघेहि धम्मेहि ये धम्मा… योगेहि धम्मेहि ये धम्मा… नीवरणेहि धम्मेहि ये धम्मा… परामासेहि धम्मेहि ये धम्मा… परामाससम्पयुत्तेहि धम्मेहि ये धम्मा… परामासेहि चेव परामट्ठेहि च धम्मेहि ये धम्मा विप्पयुत्ता… ते धम्मा असङ्खतं खन्धतो ठपेत्वा पञ्‍चहि खन्धेहि द्वादसहायतनेहि अट्ठारसहि धातूहि सङ्गहिता। कतिहि असङ्गहिता? न केहिचि खन्धेहि न केहिचि आयतनेहि न काहिचि धातूहि असङ्गहिता।

५०२. परामट्ठेहि धम्मेहि ये धम्मा… परामासविप्पयुत्तेहि धम्मेहि ये धम्मा… परामट्ठेहि चेव नो च परामासेहि धम्मेहि ये धम्मा… परामासविप्पयुत्तेहि परामट्ठेहि धम्मेहि ये  धम्मा विप्पयुत्ता… ते धम्मा चतूहि  खन्धेहि द्वीहायतनेहि द्वीहि धातूहि सङ्गहिता। कतिहि असङ्गहिता? एकेन खन्धेन दसहायतनेहि सोळसहि धातूहि असङ्गहिता।

५०३. अपरामट्ठेहि धम्मेहि ये धम्मा… परामासविप्पयुत्तेहि अपरामट्ठेहि धम्मेहि ये धम्मा विप्पयुत्ता… ते धम्मा चतूहि खन्धेहि द्वीहायतनेहि अट्ठहि धातूहि सङ्गहिता। कतिहि असङ्गहिता? एकेन खन्धेन दसहायतनेहि दसहि धातूहि असङ्गहिता।

५०४. सारम्मणेहि धम्मेहि ये धम्मा… चित्तेहि धम्मेहि ये धम्मा… चेतसिकेहि धम्मेहि ये धम्मा… चित्तसम्पयुत्तेहि धम्मेहि ये धम्मा… चित्तसंसट्ठेहि धम्मेहि ये धम्मा… चित्तसंसट्ठसमुट्ठानेहि धम्मेहि ये धम्मा… चित्तसंसट्ठसमुट्ठानसहभूहि धम्मेहि ये धम्मा… चित्तसंसट्ठसमुट्ठानानुपरिवत्तीहि धम्मेहि ये धम्मा विप्पयुत्ता… ते धम्मा असङ्खतं खन्धतो ठपेत्वा एकेन खन्धेन एकादसहायतनेहि एकादसहि धातूहि सङ्गहिता। कतिहि असङ्गहिता? चतूहि खन्धेहि एकेनायतनेन सत्तहि धातूहि असङ्गहिता।

५०५. अनारम्मणेहि धम्मेहि ये धम्मा… चित्तविप्पयुत्तेहि धम्मेहि ये धम्मा… चित्तसंसट्ठेहि धम्मेहि ये धम्मा… उपादाधम्मेहि ये धम्मा… अनुपादिन्‍नेहि धम्मेहि ये धम्मा विप्पयुत्ता… ते धम्मा चतूहि खन्धेहि द्वीहायतनेहि अट्ठहि धातूहि सङ्गहिता। कतिहि असङ्गहिता? एकेन खन्धेन दसहायतनेहि दसहि धातूहि असङ्गहिता।

५०६. उपादिन्‍नेहि धम्मेहि ये धम्मा विप्पयुत्ता… ते धम्मा चतूहि  खन्धेहि द्वीहायतनेहि तीहि धातूहि सङ्गहिता। कतिहि असङ्गहिता? एकेन खन्धेन दसहायतनेहि पन्‍नरसहि धातूहि असङ्गहिता।

५०७. उपादानेहि  धम्मेहि ये धम्मा… किलेसेहि धम्मेहि ये धम्मा… संकिलिट्ठेहि धम्मेहि ये धम्मा… किलेससम्पयुत्तेहि धम्मेहि ये धम्मा… किलेसेहि चेव संकिलेसिकेहि च धम्मेहि ये धम्मा… किलेसेहि चेव संकिलिट्ठेहि च धम्मेहि ये धम्मा… संकिलिट्ठेहि चेव नो च किलेसेहि धम्मेहि ये धम्मा… किलेसेहि चेव किलेससम्पयुत्तेहि च धम्मेहि ये धम्मा… किलेससम्पयुत्तेहि चेव नो च किलेसेहि धम्मेहि ये धम्मा विप्पयुत्ता… ते धम्मा असङ्खतं  खन्धतो ठपेत्वा पञ्‍चहि खन्धेहि द्वादसहायतनेहि अट्ठारसहि धातूहि सङ्गहिता। कतिहि असङ्गहिता? न केहिचि खन्धेहि न केहिचि आयतनेहि न काहिचि धातूहि असङ्गहिता।

५०८. संकिलेसिकेहि धम्मेहि ये धम्मा… असंकिलिट्ठेहि धम्मेहि ये धम्मा… किलेसविप्पयुत्तेहि धम्मेहि ये धम्मा… संकिलेसिकेहि चेव नो च किलेसेहि धम्मेहि ये धम्मा… किलेसविप्पयुत्तेहि संकिलेसिकेहि धम्मेहि ये धम्मा विप्पयुत्ता… ते धम्मा चतूहि खन्धेहि द्वीहायतनेहि द्वीहि धातूहि सङ्गहिता। कतिहि असङ्गहिता? एकेन खन्धेन दसहायतनेहि सोळसहि धातूहि असङ्गहिता।

५०९. असंकिलेसिकेहि  धम्मेहि ये धम्मा… किलेसविप्पयुत्तेहि असंकिलेसिकेहि धम्मेहि ये धम्मा विप्पयुत्ता… ते धम्मा चतूहि खन्धेहि द्वीहायतनेहि अट्ठहि धातूहि सङ्गहिता। कतिहि असङ्गहिता? एकेन खन्धेन दसहायतनेहि दसहि धातूहि असङ्गहिता।

५१०. दस्सनेन पहातब्बेहि धम्मेहि ये धम्मा… भावनाय पहातब्बेहि धम्मेहि ये धम्मा… दस्सनेन पहातब्बहेतुकेहि  धम्मेहि ये धम्मा… भावनाय पहातब्बहेतुकेहि धम्मेहि ये धम्मा विप्पयुत्ता… ते धम्मा असङ्खतं खन्धतो ठपेत्वा पञ्‍चहि खन्धेहि द्वादसहायतनेहि अट्ठारसहि धातूहि सङ्गहिता। कतिहि असङ्गहिता? न केहिचि खन्धेहि न केहिचि आयतनेहि न काहिचि धातूहि असङ्गहिता।

५११. न दस्सनेन पहातब्बेहि धम्मेहि ये धम्मा… न भावनाय पहातब्बेहि धम्मेहि ये धम्मा… न दस्सनेन पहातब्बहेतुकेहि धम्मेहि ये धम्मा… न भावनाय पहातब्बहेतुकेहि धम्मेहि ये धम्मा  विप्पयुत्ता… ते धम्मा चतूहि खन्धेहि द्वीहायतनेहि द्वीहि धातूहि सङ्गहिता। कतिहि असङ्गहिता? एकेन खन्धेन दसहायतनेहि सोळसहि धातूहि असङ्गहिता।

५१२. सवितक्‍केहि धम्मेहि ये धम्मा… सविचारेहि धम्मेहि ये धम्मा विप्पयुत्ता… ते धम्मा असङ्खतं खन्धतो ठपेत्वा पञ्‍चहि खन्धेहि द्वादसहायतनेहि सत्तरसहि धातूहि सङ्गहिता। कतिहि असङ्गहिता? न केहिचि खन्धेहि न केहिचि आयतनेहि एकाय धातुया  असङ्गहिता।

५१३. सप्पीतिकेहि धम्मेहि ये धम्मा… पीतिसहगतेहि धम्मेहि ये धम्मा… सुखसहगतेहि धम्मेहि ये धम्मा विप्पयुत्ता… ते धम्मा असङ्खतं खन्धतो ठपेत्वा पञ्‍चहि खन्धेहि द्वादसहायतनेहि अट्ठारसहि धातूहि सङ्गहिता। कतिहि असङ्गहिता? न केहिचि खन्धेहि न केहिचि आयतनेहि न काहिचि धातूहि असङ्गहिता।

५१४. उपेक्खासहगतेहि धम्मेहि ये धम्मा विप्पयुत्ता… ते धम्मा असङ्खतं खन्धतो ठपेत्वा पञ्‍चहि खन्धेहि द्वादसहायतनेहि तेरसहि धातूहि सङ्गहिता। कतिहि  असङ्गहिता? न केहिचि खन्धेहि न केहिचि आयतनेहि पञ्‍चहि धातूहि असङ्गहिता।

५१५. कामावचरेहि धम्मेहि ये धम्मा… परियापन्‍नेहि धम्मेहि ये धम्मा… सउत्तरेहि धम्मेहि ये धम्मा विप्पयुत्ता… ते धम्मा चतूहि खन्धेहि द्वीहायतनेहि द्वीहि धातूहि सङ्गहिता। कतिहि असङ्गहिता? एकेन खन्धेन दसहायतनेहि सोळसहि धातूहि असङ्गहिता।

५१६. न कामावचरेहि धम्मेहि ये धम्मा… अपरियापन्‍नेहि धम्मेहि ये धम्मा… अनुत्तरेहि धम्मेहि ये धम्मा विप्पयुत्ता… ते धम्मा चतूहि खन्धेहि द्वीहायतनेहि अट्ठहि धातूहि सङ्गहिता। कतिहि असङ्गहिता? एकेन खन्धेन दसहायतनेहि दसहि धातूहि असङ्गहिता।

५१७. रूपावचरेहि धम्मेहि ये धम्मा… अरूपावचरेहि धम्मेहि ये धम्मा… निय्यानिकेहि धम्मेहि ये धम्मा… नियतेहि धम्मेहि ये धम्मा … सरणेहि धम्मेहि ये धम्मा विप्पयुत्ता… ते धम्मा असङ्खतं खन्धतो ठपेत्वा  पञ्‍चहि खन्धेहि द्वादसहायतनेहि अट्ठारसहि धातूहि सङ्गहिता। कतिहि असङ्गहिता? न केहिचि खन्धेहि न केहिचि आयतनेहि न काहिचि धातूहि असङ्गहिता।

५१८. न रूपावचरेहि धम्मेहि ये धम्मा… न अरूपावचरेहि धम्मेहि ये धम्मा… अनिय्यानिकेहि धम्मेहि ये धम्मा… अनियतेहि धम्मेहि ये धम्मा… अरणेहि धम्मेहि ये धम्मा विप्पयुत्ता, ते धम्मा कतिहि खन्धेहि कतिहायतनेहि कतिहि धातूहि सङ्गहिता? ते धम्मा चतूहि खन्धेहि द्वीहायतनेहि द्वीहि धातूहि सङ्गहिता। कतिहि  असङ्गहिता? एकेन खन्धेन दसहायतनेहि सोळसहि धातूहि असङ्गहिता।

धम्मायतनं धम्मधातु, अथ जीवितं नामरूपं।

सळायतनं जातिजरामतं, द्वे च तिके न लब्भरे॥

पठमन्तरे सत्त च, गोच्छके दस अपरन्ते।

चुद्दस छ च मत्थके, इच्‍चेते सत्तचत्तालीस धम्मा।

समुच्छेदे न लब्भन्ति, मोघपुच्छकेन चाति॥

विप्पयुत्तेनसङ्गहितासङ्गहितपदनिद्देसो चुद्दसमो।

धातुकथापकरणं निट्ठितं।