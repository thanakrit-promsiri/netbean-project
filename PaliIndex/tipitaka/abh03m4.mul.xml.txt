॥ नमो तस्स भगवतो अरहतो सम्मासम्बुद्धस्स॥

अभिधम्मपिटके

यमकपाळि (पठमो भागो)

१. मूलयमकं

(क) उद्देसो

१. मूलवारो

१. कुसला धम्मा

(१) मूलनयो

१. (क) ये  केचि कुसला धम्मा, सब्बे ते कुसलमूला?

(ख) ये वा पन कुसलमूला, सब्बे ते धम्मा कुसला?

२. (क) ये  केचि कुसला धम्मा, सब्बे ते कुसलमूलेन एकमूला?

(ख) ये वा पन कुसलमूलेन एकमूला, सब्बे ते धम्मा कुसला?

३. (क) ये केचि कुसलमूलेन एकमूला धम्मा, सब्बे ते कुसलमूलेन अञ्‍ञमञ्‍ञमूला?

(ख) ये वा पन कुसलमूलेन अञ्‍ञमञ्‍ञमूला, सब्बे ते धम्मा कुसला?

(२) मूलमूलनयो

४. (क) ये केचि कुसला धम्मा, सब्बे ते कुसलमूलमूला?

(ख) ये वा पन कुसलमूलमूला, सब्बे ते धम्मा कुसला?

५. (क) ये केचि कुसला धम्मा, सब्बे ते कुसलमूलेन एकमूलमूला?

(ख) ये वा पन कुसलमूलेन एकमूलमूला, सब्बे ते धम्मा कुसला?

६. (क) ये केचि कुसलमूलेन एकमूलमूला धम्मा, सब्बे ते कुसलमूलेन अञ्‍ञमञ्‍ञमूलमूला?

(ख) ये वा पन कुसलमूलेन अञ्‍ञमञ्‍ञमूलमूला, सब्बे ते धम्मा कुसला?

(३) मूलकनयो

७. (क) ये  केचि कुसला धम्मा, सब्बे ते कुसलमूलका?

(ख) ये वा पन कुसलमूलका, सब्बे ते  धम्मा कुसला?

८. (क) ये केचि कुसला धम्मा, सब्बे ते कुसलमूलेन एकमूलका?

(ख) ये वा पन कुसलमूलेन एकमूलका, सब्बे ते धम्मा कुसला?

९. (क) ये  केचि कुसलमूलेन एकमूलका धम्मा, सब्बे ते कुसलमूलेन अञ्‍ञमञ्‍ञमूलका?

(ख) ये वा पन कुसलमूलेन अञ्‍ञमञ्‍ञमूलका, सब्बे ते धम्मा कुसला?

(४) मूलमूलकनयो

१०. (क) ये केचि कुसला धम्मा, सब्बे ते कुसलमूलमूलका?

(ख) ये वा पन कुसलमूलमूलका, सब्बे ते धम्मा कुसला?

११. (क) ये केचि कुसला धम्मा, सब्बे ते कुसलमूलेन एकमूलमूलका?

(ख) ये वा पन कुसलमूलेन एकमूलमूलका, सब्बे ते धम्मा कुसला?

१२. (क) ये केचि कुसलमूलेन एकमूलमूलका धम्मा, सब्बे ते कुसलमूलेन अञ्‍ञमञ्‍ञमूलमूलका?

(ख) ये वा पन कुसलमूलेन अञ्‍ञमञ्‍ञमूलमूलका, सब्बे ते धम्मा कुसला?

२. अकुसला धम्मा (१) मूलनयो

१३. (क) ये केचि अकुसला धम्मा, सब्बे ते अकुसलमूला?

(ख) ये वा पन अकुसलमूला, सब्बे ते धम्मा अकुसला?

१४. (क) ये केचि अकुसला धम्मा, सब्बे ते अकुसलमूलेन एकमूला?

(ख) ये वा पन अकुसलमूलेन एकमूला, सब्बे ते धम्मा अकुसला?

१५. (क) ये केचि अकुसलमूलेन एकमूला धम्मा, सब्बे ते अकुसलमूलेन अञ्‍ञमञ्‍ञमूला?

(ख) ये वा पन अकुसलमूलेन अञ्‍ञमञ्‍ञमूला, सब्बे ते धम्मा अकुसला?

(२) मूलमूलनयो

१६. (क) ये  केचि अकुसला धम्मा, सब्बे ते अकुसलमूलमूला?

(ख) ये वा पन अकुसलमूलमूला, सब्बे ते धम्मा अकुसला?

१७. (क) ये  केचि अकुसला धम्मा, सब्बे ते अकुसलमूलेन एकमूलमूला?

(ख) ये वा पन अकुसलमूलेन एकमूलमूला, सब्बे ते धम्मा अकुसला?

१८. (क) ये केचि अकुसलमूलेन एकमूलमूला धम्मा, सब्बे ते अकुसलमूलेन अञ्‍ञमञ्‍ञमूलमूला?

(ख) ये वा पन अकुसलमूलेन अञ्‍ञमञ्‍ञमूलमूला, सब्बे ते धम्मा अकुसला?

(३) मूलकनयो

१९. (क) ये केचि अकुसला धम्मा, सब्बे ते अकुसलमूलका?

(ख) ये वा पन अकुसलमूलका, सब्बे ते धम्मा अकुसला?

२०. (क) ये केचि अकुसला धम्मा, सब्बे ते अकुसलमूलेन एकमूलका?

(ख) ये वा पन अकुसलमूलेन एकमूलका, सब्बे ते धम्मा अकुसला?

२१. (क) ये केचि अकुसलमूलेन एकमूलका धम्मा, सब्बे ते अकुसलमूलेन अञ्‍ञमञ्‍ञमूलका?

(ख) ये वा पन अकुसलमूलेन अञ्‍ञमञ्‍ञमूलका, सब्बे ते धम्मा अकुसला?

(४) मूलमूलकनयो

२२. (क) ये केचि अकुसला धम्मा, सब्बे ते अकुसलमूलमूलका?

(ख) ये वा पन अकुसलमूलमूलका, सब्बे ते धम्मा अकुसला?

२३. (क) ये  केचि अकुसला धम्मा, सब्बे ते अकुसलमूलेन एकमूलमूलका?

(ख) ये वा पन अकुसलमूलेन एकमूलमूलका, सब्बे ते धम्मा अकुसला?

२४. (क) ये केचि अकुसलमूलेन एकमूलमूलका धम्मा, सब्बे ते अकुसलमूलेन अञ्‍ञमञ्‍ञमूलमूलका?

(ख) ये वा पन अकुसलमूलेन अञ्‍ञमञ्‍ञमूलमूलका, सब्बे ते धम्मा अकुसला?

३. अब्याकता धम्मा (१) मूलनयो

२५. (क) ये केचि अब्याकता धम्मा, सब्बे ते अब्याकतमूला?

(ख) ये वा पन अब्याकतमूला, सब्बे ते धम्मा अब्याकता?

२६. (क) ये  केचि अब्याकता धम्मा, सब्बे ते अब्याकतमूलेन एकमूला?

(ख) ये वा पन अब्याकतमूलेन एकमूला, सब्बे ते धम्मा अब्याकता?

२७. (क) ये केचि अब्याकतमूलेन एकमूला धम्मा, सब्बे ते अब्याकतमूलेन अञ्‍ञमञ्‍ञमूला?

(ख) ये वा पन अब्याकतमूलेन अञ्‍ञमञ्‍ञमूला, सब्बे  ते धम्मा अब्याकता?

(२) मूलमूलनयो

२८. (क) ये केचि अब्याकता धम्मा, सब्बे ते अब्याकतमूलमूला?

(ख) ये वा पन अब्याकतमूलमूला, सब्बे ते धम्मा अब्याकता?

२९. (क) ये  केचि अब्याकता धम्मा, सब्बे ते अब्याकतमूलेन एकमूलमूला?

(ख) ये वा पन अब्याकतमूलेन एकमूलमूला, सब्बे ते धम्मा अब्याकता?

३०. (क) ये केचि अब्याकतमूलेन एकमूलमूला धम्मा, सब्बे ते अब्याकतमूलेन अञ्‍ञमञ्‍ञमूलमूला?

(ख) ये वा पन अब्याकतमूलेन अञ्‍ञमञ्‍ञमूलमूला, सब्बे ते धम्मा अब्याकता?

(३) मूलकनयो

३१. (क) ये केचि अब्याकता धम्मा, सब्बे ते अब्याकतमूलका?

(ख) ये वा पन अब्याकतमूलका, सब्बे ते धम्मा अब्याकता?

३२. (क) ये केचि अब्याकता धम्मा, सब्बे ते अब्याकतमूलेन एकमूलका?

(ख) ये वा पन अब्याकतमूलेन एकमूलका, सब्बे ते धम्मा अब्याकता?

३३. (क) ये केचि अब्याकतमूलेन एकमूलका धम्मा, सब्बे ते अब्याकतमूलेन अञ्‍ञमञ्‍ञमूलका?

(ख) ये वा पन अब्याकतमूलेन अञ्‍ञमञ्‍ञमूलका, सब्बे ते धम्मा अब्याकता?

(४) मूलमूलकनयो

३४. (क) ये केचि अब्याकता धम्मा, सब्बे ते अब्याकतमूलमूलका?

(ख) ये वा पन अब्याकतमूलमूलका, सब्बे ते धम्मा अब्याकता?

३५. (क) ये केचि अब्याकता धम्मा, सब्बे ते अब्याकतमूलेन एकमूलमूलका?

(ख) ये वा पन अब्याकतमूलेन एकमूलमूलका, सब्बे ते धम्मा अब्याकता?

३६. (क) ये  केचि अब्याकतमूलेन एकमूलमूलका धम्मा, सब्बे ते अब्याकतमूलेन अञ्‍ञमञ्‍ञमूलमूलका?

(ख) ये वा पन अब्याकतमूलेन अञ्‍ञमञ्‍ञमूलमूलका, सब्बे ते धम्मा अब्याकता?

४. नामा धम्मा (१) मूलनयो

३७. (क) ये  केचि नामा धम्मा, सब्बे ते नाममूला?

(ख) ये वा पन नाममूला, सब्बे ते धम्मा नामा?

३८. (क) ये केचि नामा धम्मा, सब्बे ते नाममूलेन एकमूला?

(ख) ये वा पन नाममूलेन एकमूला, सब्बे ते धम्मा नामा?

३९. (क) ये केचि नाममूलेन एकमूला धम्मा, सब्बे ते नाममूलेन अञ्‍ञमञ्‍ञमूला?

(ख) ये वा पन नाममूलेन अञ्‍ञमञ्‍ञमूला, सब्बे ते धम्मा नामा?

(२) मूलमूलनयो

४०. (क) ये केचि नामा धम्मा, सब्बे ते नाममूलमूला?

(ख) ये वा पन नाममूलमूला, सब्बे ते धम्मा नामा?

४१. (क) ये केचि नामा धम्मा, सब्बे ते नाममूलेन एकमूलमूला?

(ख) ये वा पन नाममूलेन एकमूलमूला, सब्बे ते धम्मा नामा?

४२. (क) ये  केचि नाममूलेन एकमूलमूला धम्मा, सब्बे ते नाममूलेन अञ्‍ञमञ्‍ञमूलमूला?

(ख) ये वा पन नाममूलेन अञ्‍ञमञ्‍ञमूलमूला, सब्बे ते धम्मा नामा?

(३) मूलकनयो

४३. (क) ये केचि नामा धम्मा, सब्बे ते नाममूलका?

(ख) ये वा पन नाममूलका, सब्बे ते धम्मा नामा?

४४. (क) ये केचि नामा धम्मा, सब्बे ते नाममूलेन एकमूलका?

(ख) ये वा पन नाममूलेन एकमूलका, सब्बे ते धम्मा नामा?

४५. (क) ये केचि नाममूलेन एकमूलका धम्मा, सब्बे ते नाममूलेन अञ्‍ञमञ्‍ञमूलका?

(ख) ये वा पन नाममूलेन अञ्‍ञमञ्‍ञमूलका, सब्बे ते धम्मा नामा?

(४) मूलमूलकनयो

४६. (क) ये  केचि नामा धम्मा, सब्बे ते नाममूलमूलका?

(ख) ये वा पन नाममूलमूलका, सब्बे ते धम्मा नामा?

४७. (क) ये केचि नामा धम्मा, सब्बे ते नाममूलेन एकमूलमूलका?

(ख) ये वा पन नाममूलेन एकमूलमूलका, सब्बे ते धम्मा नामा?

४८. (क) ये केचि नाममूलेन एकमूलमूलका  धम्मा, सब्बे ते नाममूलेन अञ्‍ञमञ्‍ञमूलमूलका?

(ख) ये वा पन नाममूलेन अञ्‍ञमञ्‍ञमूलमूलका, सब्बे ते धम्मा नामा?

मूलवारउद्देसो।

२-१०. हेतुवारादि

४९. ये  केचि कुसला धम्मा, सब्बे ते कुसलहेतू…पे॰… कुसलनिदाना…पे॰… कुसलसम्भवा…पे॰… कुसलप्पभवा…पे॰… कुसलसमुट्ठाना…पे॰… कुसलाहारा…पे॰… कुसलारम्मणा…पे॰… कुसलपच्‍चया…पे॰… कुसलसमुदया…पे॰…।

मूलं हेतु निदानञ्‍च, सम्भवो पभवेन च।

समुट्ठानाहारारम्मणा [समुट्ठानाहारारम्मणं (क॰)], पच्‍चयो समुदयेन चाति॥

उद्देसवारो निट्ठितो।

(ख) निद्देसो

१. मूलवारो

१. कुसला धम्मा (१) मूलनयो

५०. (क) ये केचि कुसला धम्मा, सब्बे ते कुसलमूलाति? तीणेव कुसलमूलानि। अवसेसा कुसला धम्मा न कुसलमूला।

(ख) ये वा पन कुसलमूला, सब्बे ते धम्मा कुसलाति? आमन्ता।

५१. (क) ये केचि कुसला धम्मा, सब्बे ते कुसलमूलेन एकमूलाति? आमन्ता।

(ख) ये वा पन कुसलमूलेन एकमूला, सब्बे ते धम्मा कुसलाति?

कुसलसमुट्ठानं  रूपं कुसलमूलेन एकमूलं, न कुसलं। कुसलं कुसलमूलेन एकमूलञ्‍चेव कुसलञ्‍च।

५२. (क) ये केचि कुसलमूलेन एकमूला धम्मा, सब्बे ते कुसलमूलेन अञ्‍ञमञ्‍ञमूलाति?

मूलानि यानि एकतो उप्पज्‍जन्ति कुसलमूलानि एकमूलानि चेव अञ्‍ञमञ्‍ञमूलानि च। अवसेसा कुसलमूलसहजाता धम्मा कुसलमूलेन एकमूला, न च अञ्‍ञमञ्‍ञमूला।

(ख) ये वा पन कुसलमूलेन  अञ्‍ञमञ्‍ञमूला, सब्बे ते धम्मा कुसलाति? आमन्ता।

(२) मूलमूलनयो

५३. (क) ये केचि कुसला धम्मा, सब्बे ते कुसलमूलमूलाति? तीणेव कुसलमूलमूलानि। अवसेसा कुसला धम्मा न कुसलमूलमूला।

(ख) ये वा पन कुसलमूलमूला, सब्बे ते धम्मा कुसलाति? आमन्ता।

५४. (क) ये केचि कुसला धम्मा, सब्बे ते कुसलमूलेन एकमूलमूलाति? आमन्ता।

(ख) ये वा पन कुसलमूलेन एकमूलमूला, सब्बे ते धम्मा कुसलाति?

कुसलसमुट्ठानं रूपं कुसलमूलेन एकमूलमूलं, न कुसलं। कुसलं कुसलमूलेन एकमूलमूलञ्‍चेव कुसलञ्‍च।

५५. (क) ये केचि कुसलमूलेन एकमूलमूला धम्मा, सब्बे ते कुसलमूलेन अञ्‍ञमञ्‍ञमूलमूलाति?

मूलानि यानि एकतो उप्पज्‍जन्ति कुसलमूलानि एकमूलमूलानि चेव अञ्‍ञमञ्‍ञमूलमूलानि च। अवसेसा कुसलमूलसहजाता धम्मा कुसलमूलेन एकमूलमूला, न च अञ्‍ञमञ्‍ञमूलमूला।

(ख) ये वा पन कुसलमूलेन अञ्‍ञमञ्‍ञमूलमूला, सब्बे ते धम्मा कुसलाति? आमन्ता।

(३) मूलकनयो

५६. (क) ये  केचि कुसला धम्मा, सब्बे ते कुसलमूलकाति? आमन्ता।

(ख) ये वा पन कुसलमूलका, सब्बे ते धम्मा कुसलाति?

कुसलसमुट्ठानं रूपं कुसलमूलकं न कुसलं। कुसलं कुसलमूलकञ्‍चेव कुसलञ्‍च।

५७. (क) ये केचि कुसला धम्मा, सब्बे ते कुसलमूलेन एकमूलकाति? आमन्ता।

(ख) ये वा पन कुसलमूलेन एकमूलका, सब्बे ते धम्मा कुसलाति?

कुसलसमुट्ठानं रूपं कुसलमूलेन एकमूलकं, न कुसलं। कुसलं कुसलमूलेन एकमूलकञ्‍चेव कुसलञ्‍च।

५८. (क) ये  केचि कुसलमूलेन एकमूलका धम्मा, सब्बे  ते कुसलमूलेन अञ्‍ञमञ्‍ञमूलकाति?

मूलानि यानि एकतो उप्पज्‍जन्ति कुसलमूलानि एकमूलकानि चेव अञ्‍ञमञ्‍ञमूलकानि च। अवसेसा कुसलमूलसहजाता धम्मा कुसलमूलेन एकमूलका, न च अञ्‍ञमञ्‍ञमूलका।

(ख) ये वा पन कुसलमूलेन अञ्‍ञमञ्‍ञमूलका, सब्बे ते धम्मा कुसलाति? आमन्ता।

(४) मूलमूलकनयो

५९. (क) ये केचि कुसला धम्मा, सब्बे ते कुसलमूलमूलकाति? आमन्ता।

(ख) ये वा पन कुसलमूलमूलका, सब्बे ते धम्मा कुसलाति?

कुसलसमुट्ठानं रूपं कुसलमूलमूलकं न कुसलं। कुसलं कुसलमूलमूलकञ्‍चेव कुसलञ्‍च।

६०. (क) ये केचि कुसला धम्मा, सब्बे ते कुसलमूलेन एकमूलमूलकाति? आमन्ता।

(ख) ये  वा पन कुसलमूलेन एकमूलमूलका, सब्बे ते धम्मा कुसलाति?

कुसलसमुट्ठानं रूपं कुसलमूलेन एकमूलमूलकं, न कुसलं। कुसलं कुसलमूलेन एकमूलमूलकञ्‍चेव कुसलञ्‍च।

६१. (क) ये केचि कुसलमूलेन एकमूलमूलका धम्मा, सब्बे ते कुसलमूलेन अञ्‍ञमञ्‍ञमूलमूलकाति?

मूलानि यानि एकतो उप्पज्‍जन्ति कुसलमूलानि एकमूलमूलकानि चेव अञ्‍ञमञ्‍ञमूलमूलकानि च। अवसेसा कुसलमूलसहजाता धम्मा कुसलमूलेन एकमूलमूलका, न च अञ्‍ञमञ्‍ञमूलमूलका।

(ख) ये वा पन कुसलमूलेन अञ्‍ञमञ्‍ञमूलमूलका, सब्बे ते धम्मा कुसलाति? आमन्ता।

२. अकुसला धम्मा (१) मूलनयो

६२. (क) ये केचि अकुसला धम्मा, सब्बे ते अकुसलमूलाति?

तीणेव अकुसलमूलानि। अवसेसा अकुसला धम्मा न अकुसलमूला।

(ख) ये वा पन  अकुसलमूला, सब्बे ते धम्मा अकुसलाति? आमन्ता।

६३. (क) ये केचि अकुसला धम्मा, सब्बे ते अकुसलमूलेन एकमूलाति?

अहेतुकं अकुसलं अकुसलमूलेन न एकमूलं। सहेतुकं अकुसलं अकुसलमूलेन एकमूलं।

(ख) ये वा पन अकुसलमूलेन एकमूला, सब्बे ते धम्मा अकुसलाति?

अकुसलसमुट्ठानं रूपं अकुसलमूलेन  एकमूलं, न अकुसलं। अकुसलं अकुसलमूलेन एकमूलञ्‍चेव अकुसलञ्‍च।

६४. (क) ये  केचि अकुसलमूलेन एकमूला धम्मा, सब्बे ते अकुसलमूलेन अञ्‍ञमञ्‍ञमूलाति?

मूलानि यानि एकतो उप्पज्‍जन्ति अकुसलमूलानि एकमूलानि चेव अञ्‍ञमञ्‍ञमूलानि च। अवसेसा अकुसलमूलसहजाता धम्मा अकुसलमूलेन एकमूला, न च अञ्‍ञमञ्‍ञमूला।

(ख) ये वा पन अकुसलमूलेन अञ्‍ञमञ्‍ञमूला, सब्बे ते धम्मा अकुसलाति? आमन्ता।

(२) मूलमूलनयो

६५. (क) ये केचि अकुसला धम्मा, सब्बे ते अकुसलमूलमूलाति?

तीणेव अकुसलमूलमूलानि। अवसेसा अकुसला धम्मा न अकुसलमूलमूला।

(ख) ये वा पन अकुसलमूलमूला, सब्बे ते धम्मा अकुसलाति? आमन्ता।

६६. (क) ये केचि अकुसला धम्मा, सब्बे ते अकुसलमूलेन एकमूलमूलाति?

अहेतुकं अकुसलं अकुसलमूलेन न एकमूलमूलं। सहेतुकं अकुसलं अकुसलमूलेन एकमूलमूलं।

(ख) ये वा पन अकुसलमूलेन एकमूलमूला, सब्बे ते धम्मा अकुसलाति?

अकुसलसमुट्ठानं रूपं अकुसलमूलेन एकमूलमूलं, न अकुसलं। अकुसलं अकुसलमूलेन एकमूलमूलञ्‍चेव अकुसलञ्‍च।

६७. (क) ये केचि अकुसलमूलेन एकमूलमूला धम्मा, सब्बे ते अकुसलमूलेन  अञ्‍ञमञ्‍ञमूलमूलाति?

मूलानि यानि एकतो उप्पज्‍जन्ति अकुसलमूलानि एकमूलमूलानि चेव अञ्‍ञमञ्‍ञमूलमूलानि च। अवसेसा अकुसलमूलसहजाता धम्मा अकुसलमूलेन एकमूलमूला, न च अञ्‍ञमञ्‍ञमूलमूला।

(ख) ये वा पन अकुसलमूलेन अञ्‍ञमञ्‍ञमूलमूला, सब्बे ते धम्मा अकुसलाति? आमन्ता।

(३) मूलकनयो

६८. (क) ये  केचि अकुसला धम्मा, सब्बे ते अकुसलमूलकाति?

अहेतुकं अकुसलं न अकुसलमूलकं। सहेतुकं अकुसलं अकुसलमूलकं।

(ख) ये वा पन अकुसलमूलका, सब्बे ते धम्मा अकुसलाति?

अकुसलसमुट्ठानं रूपं अकुसलमूलकं न अकुसलं। अकुसलं अकुसलमूलकञ्‍चेव अकुसलञ्‍च।

६९. (क) ये  केचि अकुसला धम्मा, सब्बे ते अकुसलमूलेन एकमूलकाति?

अहेतुकं अकुसलं अकुसलमूलेन न एकमूलकं। सहेतुकं अकुसलं अकुसलमूलेन एकमूलकं।

(ख) ये वा पन अकुसलमूलेन एकमूलका, सब्बे ते धम्मा अकुसलाति?

अकुसलसमुट्ठानं रूपं अकुसलमूलेन एकमूलकं, न अकुसलं। अकुसलं अकुसलमूलेन एकमूलकञ्‍चेव अकुसलञ्‍च।

७०. (क) ये केचि अकुसलमूलेन एकमूलका धम्मा, सब्बे ते अकुसलमूलेन अञ्‍ञमञ्‍ञमूलकाति?

मूलानि यानि एकतो उप्पज्‍जन्ति अकुसलमूलानि एकमूलकानि चेव अञ्‍ञमञ्‍ञमूलकानि च। अवसेसा अकुसलमूलसहजाता धम्मा अकुसलमूलेन एकमूलका न च अञ्‍ञमञ्‍ञमूलका।

(ख) ये वा पन अकुसलमूलेन अञ्‍ञमञ्‍ञमूलका, सब्बे ते धम्मा अकुसलाति? आमन्ता।

(४) मूलमूलकनयो

७१. (क) ये केचि अकुसला धम्मा, सब्बे ते अकुसलमूलमूलकाति?

अहेतुकं  अकुसलं न अकुसलमूलमूलकं। सहेतुकं अकुसलं अकुसलमूलमूलकं।

(ख) ये  वा पन अकुसलमूलमूलका, सब्बे ते धम्मा अकुसलाति?

अकुसलसमुट्ठानं रूपं अकुसलमूलमूलकं न अकुसलं। अकुसलं अकुसलमूलमूलकञ्‍चेव अकुसलञ्‍च।

७२. (क) ये केचि अकुसला धम्मा, सब्बे ते अकुसलमूलेन एकमूलमूलकाति?

अहेतुकं अकुसलं अकुसलमूलेन न एकमूलमूलकं। सहेतुकं अकुसलं अकुसलमूलेन एकमूलमूलकं।

(ख) ये वा पन अकुसलमूलेन एकमूलमूलका, सब्बे ते धम्मा अकुसलाति?

अकुसलसमुट्ठानं रूपं अकुसलमूलेन एकमूलमूलकं, न अकुसलं। अकुसलं अकुसलमूलेन एकमूलमूलकञ्‍चेव अकुसलञ्‍च।

७३. (क) ये केचि अकुसलमूलेन एकमूलमूलका धम्मा, सब्बे ते अकुसलमूलेन अञ्‍ञमञ्‍ञमूलमूलकाति?

मूलानि यानि एकतो उप्पज्‍जन्ति अकुसलमूलानि एकमूलमूलकानि चेव अञ्‍ञमञ्‍ञमूलमूलकानि च। अवसेसा अकुसलमूलसहजाता धम्मा अकुसलमूलेन एकमूलमूलका, न च अञ्‍ञमञ्‍ञमूलमूलका।

(ख) ये वा पन अकुसलमूलेन अञ्‍ञमञ्‍ञमूलमूलका, सब्बे ते धम्मा अकुसलाति? आमन्ता।

३. अब्याकता धम्मा (१) मूलनयो

७४. (क) ये  केचि अब्याकता धम्मा, सब्बे ते अब्याकतमूलाति?

तीणेव अब्याकतमूलानि। अवसेसा अब्याकता धम्मा न अब्याकतमूला।

(ख) ये वा पन अब्याकतमूला, सब्बे ते धम्मा अब्याकताति? आमन्ता।

७५. (क) ये  केचि अब्याकता धम्मा, सब्बे ते अब्याकतमूलेन एकमूलाति?

अहेतुकं अब्याकतं अब्याकतमूलेन न एकमूलं। सहेतुकं अब्याकतं अब्याकतमूलेन  एकमूलं।

(ख) ये वा पन अब्याकतमूलेन एकमूला, सब्बे ते धम्मा अब्याकताति? आमन्ता।

७६. (क) ये केचि अब्याकतमूलेन एकमूला धम्मा, सब्बे ते अब्याकतमूलेन अञ्‍ञमञ्‍ञमूलाति?

मूलानि यानि एकतो उप्पज्‍जन्ति अब्याकतमूलानि एकमूलानि चेव अञ्‍ञमञ्‍ञमूलानि च। अवसेसा अब्याकतमूलसहजाता धम्मा अब्याकतमूलेन एकमूला, न च अञ्‍ञमञ्‍ञमूला।

(ख) ये वा पन अब्याकतमूलेन अञ्‍ञमञ्‍ञमूला, सब्बे ते धम्मा अब्याकताति? आमन्ता।

(२) मूलमूलनयो

७७. (क) ये केचि अब्याकता धम्मा, सब्बे ते अब्याकतमूलमूलाति?

तीणेव अब्याकतमूलमूलानि। अवसेसा अब्याकता धम्मा न अब्याकतमूलमूला।

(ख) ये वा पन अब्याकतमूलमूला, सब्बे ते धम्मा अब्याकताति? आमन्ता।

७८. (क) ये केचि अब्याकता धम्मा, सब्बे ते अब्याकतमूलेन एकमूलमूलाति?

अहेतुकं अब्याकतं अब्याकतमूलेन न एकमूलमूलं। सहेतुकं अब्याकतं अब्याकतमूलेन एकमूलमूलं।

(ख) ये वा पन अब्याकतमूलेन एकमूलमूला, सब्बे ते धम्मा अब्याकताति? आमन्ता।

७९. (क) ये केचि अब्याकतमूलेन एकमूलमूला धम्मा, सब्बे ते अब्याकतमूलेन अञ्‍ञमञ्‍ञमूलमूलाति?

मूलानि यानि एकतो उप्पज्‍जन्ति अब्याकतमूलानि एकमूलमूलानि चेव अञ्‍ञमञ्‍ञमूलमूलानि च। अवसेसा अब्याकतमूलसहजाता  धम्मा अब्याकतमूलेन एकमूलमूला, न च अञ्‍ञमञ्‍ञमूलमूला।

(ख) ये वा पन अब्याकतमूलेन अञ्‍ञमञ्‍ञमूलमूला, सब्बे ते धम्मा अब्याकताति? आमन्ता।

(३) मूलकनयो

८०. (क) ये  केचि अब्याकता धम्मा, सब्बे ते अब्याकतमूलकाति?

अहेतुकं अब्याकतं न अब्याकतमूलकं। सहेतुकं अब्याकतं अब्याकतमूलकं।

(ख) ये वा पन अब्याकतमूलका, सब्बे ते धम्मा अब्याकताति? आमन्ता।

८१. (क) ये केचि अब्याकता धम्मा, सब्बे ते अब्याकतमूलेन एकमूलकाति?

अहेतुकं अब्याकतं अब्याकतमूलेन न एकमूलकं। सहेतुकं अब्याकतं अब्याकतमूलेन एकमूलकं।

(ख) ये वा पन अब्याकतमूलेन एकमूलका, सब्बे ते धम्मा अब्याकताति? आमन्ता।

८२. (क) ये केचि अब्याकतमूलेन एकमूलका धम्मा, सब्बे ते अब्याकतमूलेन अञ्‍ञमञ्‍ञमूलकाति?

मूलानि यानि एकतो उप्पज्‍जन्ति अब्याकतमूलानि एकमूलकानि चेव अञ्‍ञमञ्‍ञमूलकानि च। अवसेसा अब्याकतमूलसहजाता धम्मा अब्याकतमूलेन एकमूलका, न च अञ्‍ञमञ्‍ञमूलका।

(ख) ये वा पन अब्याकतमूलेन अञ्‍ञमञ्‍ञमूलका, सब्बे ते धम्मा अब्याकताति? आमन्ता।

(४) मूलमूलकनयो

८३. (क) ये  केचि अब्याकता धम्मा, सब्बे ते अब्याकतमूलमूलकाति?

अहेतुकं अब्याकतं न अब्याकतमूलमूलकं। सहेतुकं अब्याकतं अब्याकतमूलमूलकं।

(ख) ये वा पन अब्याकतमूलमूलका, सब्बे ते धम्मा अब्याकताति? आमन्ता।

८४. (क) ये केचि अब्याकता धम्मा, सब्बे ते अब्याकतमूलेन एकमूलमूलकाति?

अहेतुकं अब्याकतं अब्याकतमूलेन न एकमूलमूलकं। सहेतुकं अब्याकतं अब्याकतमूलेन एकमूलमूलकं।

(ख) ये वा पन अब्याकतमूलेन एकमूलमूलका, सब्बे ते धम्मा अब्याकताति? आमन्ता।

८५. (क) ये केचि अब्याकतमूलेन एकमूलमूलका धम्मा, सब्बे ते अब्याकतमूलेन अञ्‍ञमञ्‍ञमूलमूलकाति?

मूलानि यानि एकतो उप्पज्‍जन्ति अब्याकतमूलानि एकमूलमूलकानि चेव अञ्‍ञमञ्‍ञमूलमूलकानि च। अवसेसा  अब्याकतमूलसहजाता धम्मा अब्याकतमूलेन एकमूलमूलका, न च अञ्‍ञमञ्‍ञमूलमूलका।

(ख) ये वा पन अब्याकतमूलेन अञ्‍ञमञ्‍ञमूलमूलका, सब्बे ते धम्मा अब्याकताति? आमन्ता।

४. नामा धम्मा (१) मूलनयो

८६. (क) ये  केचि नामा धम्मा, सब्बे ते नाममूलाति?

नवेव नाममूलानि। अवसेसा नामा धम्मा न नाममूला।

(ख) ये वा पन नाममूला, सब्बे ते धम्मा नामाति? आमन्ता।

८७. (क) ये केचि नामा धम्मा, सब्बे ते नाममूलेन एकमूलाति?

अहेतुकं नामं नाममूलेन न एकमूलं। सहेतुकं नामं नाममूलेन एकमूलं।

(ख) ये वा पन नाममूलेन एकमूला, सब्बे ते धम्मा नामाति?

नामसमुट्ठानं रूपं नाममूलेन एकमूलं, न नामं। नामं नाममूलेन एकमूलञ्‍चेव नामञ्‍च।

८८. (क) ये केचि नाममूलेन एकमूला धम्मा, सब्बे ते नाममूलेन अञ्‍ञमञ्‍ञमूलाति?

मूलानि यानि एकतो उप्पज्‍जन्ति नाममूलानि एकमूलानि चेव अञ्‍ञमञ्‍ञमूलानि च। अवसेसा नाममूलसहजाता धम्मा नाममूलेन एकमूला, न च अञ्‍ञमञ्‍ञमूला।

(ख) ये वा पन नाममूलेन अञ्‍ञमञ्‍ञमूला, सब्बे ते धम्मा नामाति? आमन्ता।

(२) मूलमूलनयो

८९. (क) ये  केचि नामा धम्मा, सब्बे ते नाममूलमूलाति?

नवेव नाममूलमूलानि। अवसेसा नामा धम्मा न नाममूलमूला।

(ख) ये वा पन नाममूलमूला, सब्बे ते धम्मा नामाति? आमन्ता।

९०. (क) ये केचि नामा धम्मा, सब्बे ते नाममूलेन एकमूलमूलाति?

अहेतुकं  नामं नाममूलेन न एकमूलमूलं। सहेतुकं नामं नाममूलेन एकमूलमूलं।

(ख) ये वा पन नाममूलेन एकमूलमूला, सब्बे ते धम्मा नामाति?

नामसमुट्ठानं रूपं नाममूलेन एकमूलमूलं, न नामं। नामं नाममूलेन एकमूलमूलञ्‍चेव नामञ्‍च।

९१. (क) ये केचि नाममूलेन एकमूलमूला धम्मा, सब्बे ते नाममूलेन अञ्‍ञमञ्‍ञमूलमूलाति?

मूलानि यानि एकतो उप्पज्‍जन्ति नाममूलानि एकमूलमूलानि  चेव अञ्‍ञमञ्‍ञमूलमूलानि च। अवसेसा नाममूलसहजाता धम्मा नाममूलेन एकमूलमूला, न च अञ्‍ञमञ्‍ञमूलमूला।

(ख) ये वा पन नाममूलेन अञ्‍ञमञ्‍ञमूलमूला, सब्बे ते धम्मा नामाति? आमन्ता।

(३) मूलकनयो

९२. (क) ये केचि नामा धम्मा, सब्बे ते नाममूलकाति?

अहेतुकं नामं न नाममूलकं। सहेतुकं नामं नाममूलकं।

(ख) ये वा पन नाममूलका, सब्बे ते धम्मा नामाति?

नामसमुट्ठानं रूपं नाममूलकं, न नामं। नामं नाममूलकञ्‍चेव नामञ्‍च।

९३. (क) ये केचि नामा धम्मा, सब्बे ते नाममूलेन एकमूलकाति?

अहेतुकं नामं नाममूलेन न एकमूलकं। सहेतुकं नामं नाममूलेन एकमूलकं।

(ख) ये वा पन नाममूलेन एकमूलका, सब्बे ते धम्मा नामाति?

नामसमुट्ठानं रूपं  नाममूलेन एकमूलकं, न नामं। नामं नाममूलेन एकमूलकञ्‍चेव नामञ्‍च।

९४. (क) ये  केचि नाममूलेन एकमूलका धम्मा, सब्बे ते नाममूलेन अञ्‍ञमञ्‍ञमूलकाति?

मूलानि यानि एकतो उप्पज्‍जन्ति नाममूलानि एकमूलकानि चेव अञ्‍ञमञ्‍ञमूलकानि च। अवसेसा नाममूलसहजाता धम्मा नाममूलेन एकमूलका, न च अञ्‍ञमञ्‍ञमूलका।

(ख) ये वा पन नाममूलेन अञ्‍ञमञ्‍ञमूलका, सब्बे ते धम्मा नामाति? आमन्ता।

(४) मूलमूलकनयो

९५. (क) ये केचि नामा धम्मा, सब्बे ते नाममूलमूलकाति?

अहेतुकं नामं न नाममूलमूलकं। सहेतुकं नामं नाममूलमूलकं।

(ख) ये वा पन नाममूलमूलका, सब्बे ते धम्मा नामाति?

नामसमुट्ठानं रूपं नाममूलमूलकं, न नामं। नामं नाममूलमूलकञ्‍चेव नामञ्‍च।

९६. (क) ये केचि नामा धम्मा, सब्बे ते नाममूलेन एकमूलमूलकाति?

अहेतुकं नामं नाममूलेन न एकमूलमूलकं। सहेतुकं नामं नाममूलेन एकमूलमूलकं।

(ख) ये वा पन नाममूलेन एकमूलमूलका, सब्बे ते धम्मा नामाति?

नामसमुट्ठानं रूपं नाममूलेन एकमूलमूलकं, न नामं। नामं नाममूलेन एकमूलमूलकञ्‍चेव नामञ्‍च।

९७. (क) ये केचि नाममूलेन एकमूलमूलका धम्मा, सब्बे ते नाममूलेन अञ्‍ञमञ्‍ञमूलमूलकाति?

मूलानि यानि एकतो उप्पज्‍जन्ति नाममूलानि  एकमूलमूलकानि चेव अञ्‍ञमञ्‍ञमूलमूलकानि च। अवसेसा नाममूलसहजाता धम्मा नाममूलेन एकमूलमूलका, न च अञ्‍ञमञ्‍ञमूलमूलका।

(ख) ये  वा पन नाममूलेन अञ्‍ञमञ्‍ञमूलमूलका, सब्बे ते धम्मा नामाति?

आमन्ता।

मूलवारनिद्देसो।

२-१०. हेतुवारादि

९८. ये  केचि कुसला धम्मा, सब्बे ते कुसलहेतूति…?

तयो एव कुसलहेतू, अवसेसा कुसला धम्मा न कुसलहेतू…पे॰… कुसलनिदाना… कुसलसम्भवा… कुसलप्पभवा… कुसलसमुट्ठाना… कुसलाहारा… कुसलारम्मणा… कुसलपच्‍चया… कुसलसमुदया…।

९९. ये केचि अकुसला धम्मा… ये केचि अब्याकता धम्मा… ये केचि नामा धम्मा, सब्बे ते नामहेतू ति… नामनिदाना… नामसम्भवा… नामप्पभवा… नामसमुट्ठाना… नामाहारा… नामारम्मणा… नामपच्‍चया… नामसमुदया…।

मूलं हेतु निदानञ्‍च, सम्भवो पभवेन च।

समुट्ठानाहारारम्मणा, पच्‍चयो समुदयेन चाति॥

निद्देसवारो निट्ठितो।

मूलयमकपाळि निट्ठिता।

॥ नमो तस्स भगवतो अरहतो सम्मासम्बुद्धस्स॥

२. खन्धयमकं

१. पण्णत्तिवारो

(क) उद्देसो

१. पञ्‍चक्खन्धा  – रूपक्खन्धो, वेदनाक्खन्धो, सञ्‍ञाक्खन्धो, सङ्खारक्खन्धो, विञ्‍ञाणक्खन्धो।

१. पदसोधनवारो

(क) अनुलोमं

२. (क) रूपं रूपक्खन्धो?

(ख) रूपक्खन्धो रूपं?

(क) वेदना वेदनाक्खन्धो?

(ख) वेदनाक्खन्धो वेदना?

(क) सञ्‍ञा सञ्‍ञाक्खन्धो?

(ख) सञ्‍ञाक्खन्धो सञ्‍ञा?

(क) सङ्खारा  सङ्खारक्खन्धो?

(ख) सङ्खारक्खन्धो सङ्खारा?

(क) विञ्‍ञाणं विञ्‍ञाणक्खन्धो?

(ख) विञ्‍ञाणक्खन्धो विञ्‍ञाणं?

(ख) पच्‍चनीकं

३. (क) न  रूपं न रूपक्खन्धो?

(ख) न रूपक्खन्धो न रूपं?

(क) न वेदना न वेदनाक्खन्धो?

(ख) न वेदनाक्खन्धो न वेदना?

(क) न सञ्‍ञा न सञ्‍ञाक्खन्धो?

(ख) न सञ्‍ञाक्खन्धो न सञ्‍ञा?

(क) न सङ्खारा न सङ्खारक्खन्धो?

(ख) न सङ्खारक्खन्धो न सङ्खारा?

(क) न विञ्‍ञाणं न विञ्‍ञाणक्खन्धो?

(ख) न विञ्‍ञाणक्खन्धो न विञ्‍ञाणं?

२. पदसोधनमूलचक्‍कवारो

(क) अनुलोमं

४. (क) रूपं  रूपक्खन्धो?

(ख) खन्धा वेदनाक्खन्धो?

(क) रूपं रूपक्खन्धो?

(ख) खन्धा सञ्‍ञाक्खन्धो?

(क) रूपं  रूपक्खन्धो?

(ख) खन्धा सङ्खारक्खन्धो?

(क) रूपं रूपक्खन्धो?

(ख) खन्धा विञ्‍ञाणक्खन्धो?

५. (क) वेदना वेदनाक्खन्धो?

(ख) खन्धा रूपक्खन्धो?

(क) वेदना वेदनाक्खन्धो?

(ख) खन्धा सञ्‍ञाक्खन्धो?

(क) वेदना वेदनाक्खन्धो?

(ख) खन्धा सङ्खारक्खन्धो?

(क) वेदना वेदनाक्खन्धो?

(ख) खन्धा विञ्‍ञाणक्खन्धो?

६. (क) सञ्‍ञा सञ्‍ञाक्खन्धो?

(ख) खन्धा रूपक्खन्धो?

(क) सञ्‍ञा सञ्‍ञाक्खन्धो?

(ख) खन्धा वेदनाक्खन्धो?

(क) सञ्‍ञा सञ्‍ञाक्खन्धो?

(ख) खन्धा सङ्खारक्खन्धो?

(क) सञ्‍ञा सञ्‍ञाक्खन्धो?

(ख) खन्धा विञ्‍ञाणक्खन्धो?

७. (क) सङ्खारा सङ्खारक्खन्धो?

(ख) खन्धा रूपक्खन्धो?

(क) सङ्खारा  सङ्खारक्खन्धो?

(ख) खन्धा वेदनाक्खन्धो?

(क) सङ्खारा सङ्खारक्खन्धो?

(ख) खन्धा सञ्‍ञाक्खन्धो?

(क) सङ्खारा सङ्खारक्खन्धो?

(ख) खन्धा विञ्‍ञाणक्खन्धो?

८. (क) विञ्‍ञाणं विञ्‍ञाणक्खन्धो?

(ख) खन्धा रूपक्खन्धो?

(क) विञ्‍ञाणं विञ्‍ञाणक्खन्धो?

(ख) खन्धा वेदनाक्खन्धो?

(क) विञ्‍ञाणं विञ्‍ञाणक्खन्धो?

(ख) खन्धा सञ्‍ञाक्खन्धो?

(क) विञ्‍ञाणं  विञ्‍ञाणक्खन्धो?

(ख) खन्धा सङ्खारक्खन्धो?

(ख) पच्‍चनीकं

९. (क) न रूपं न रूपक्खन्धो?

(ख) न खन्धा न वेदनाक्खन्धो?

(क) न रूपं न रूपक्खन्धो?

(ख) न खन्धा न सञ्‍ञाक्खन्धो?

(क) न रूपं न रूपक्खन्धो?

(ख) न खन्धा न सङ्खारक्खन्धो?

(क) न रूपं न रूपक्खन्धो?

(ख) न खन्धा न विञ्‍ञाणक्खन्धो?

१०. (क) न  वेदना न वेदनाक्खन्धो?

(ख) न खन्धा न रूपक्खन्धो?

(क) न वेदना न वेदनाक्खन्धो?

(ख) न खन्धा न सञ्‍ञाक्खन्धो?

(क) न वेदना न वेदनाक्खन्धो?

(ख) न खन्धा न सङ्खारक्खन्धो?

(क) न वेदना न वेदनाक्खन्धो?

(ख) न खन्धा न विञ्‍ञाणक्खन्धो?

११. (क) न सञ्‍ञा न सञ्‍ञाक्खन्धो?

(ख) न खन्धा न रूपक्खन्धो?

(क) न सञ्‍ञा न सञ्‍ञाक्खन्धो?

(ख) न खन्धा न वेदनाक्खन्धो?

(क) न सञ्‍ञा न सञ्‍ञाक्खन्धो?

(ख) न खन्धा न सङ्खारक्खन्धो?

(क) न सञ्‍ञा न सञ्‍ञाक्खन्धो?

(ख) न खन्धा न विञ्‍ञाणक्खन्धो?

१२. (क) न सङ्खारा न सङ्खारक्खन्धो?

(ख) न खन्धा न रूपक्खन्धो?

(क) न सङ्खारा न सङ्खारक्खन्धो?

(ख) न खन्धा न वेदनाक्खन्धो?

(क) न सङ्खारा न सङ्खारक्खन्धो?

(ख) न खन्धा न सञ्‍ञाक्खन्धो?

(क) न  सङ्खारा न सङ्खारक्खन्धो?

(ख) न खन्धा न विञ्‍ञाणक्खन्धो?

१३. (क) न विञ्‍ञाणं न विञ्‍ञाणक्खन्धो?

(ख) न खन्धा न रूपक्खन्धो?

(क) न विञ्‍ञाणं न विञ्‍ञाणक्खन्धो?

(ख) न खन्धा न वेदनाक्खन्धो?

(क) न विञ्‍ञाणं न विञ्‍ञाणक्खन्धो?

(ख) न खन्धा न सञ्‍ञाक्खन्धो?

(क) न विञ्‍ञाणं न विञ्‍ञाणक्खन्धो?

(ख) न खन्धा न सङ्खारक्खन्धो?

३. सुद्धखन्धवारो

(क) अनुलोमं

१४. (क) रूपं  खन्धो?

(ख) खन्धा रूपं?

(क) वेदना खन्धो?

(ख) खन्धा वेदना?

(क) सञ्‍ञा खन्धो?

(ख) खन्धा सञ्‍ञा?

(क) सङ्खारा खन्धो?

(ख) खन्धा सङ्खारा?

(क) विञ्‍ञाणं खन्धो?

(ख) खन्धा विञ्‍ञाणं?

(ख) पच्‍चनीकं

१५. (क) न  रूपं न खन्धो?

(ख) न खन्धा न रूपं?

(क) न वेदना न खन्धो?

(ख) न खन्धा न वेदना?

(क) न सञ्‍ञा न खन्धो?

(ख) न खन्धा न सञ्‍ञा?

(क) न सङ्खारा न खन्धो?

(ख) न खन्धा न सङ्खारा?

(क) न विञ्‍ञाणं न खन्धो?

(ख) न खन्धा न विञ्‍ञाणं?

४. सुद्धखन्धमूलचक्‍कवारो

(क) अनुलोमं

१६. (क) रूपं  खन्धो?

(ख) खन्धा वेदना?

(क) रूपं खन्धो?

(ख) खन्धा सञ्‍ञा?

(क) रूपं खन्धो?

(ख) खन्धा सङ्खारा?

(क) रूपं खन्धो?

(ख) खन्धा विञ्‍ञाणं?

१७. (क) वेदना  खन्धो?

(ख) खन्धा रूपं?

(क) वेदना खन्धो?

(ख) खन्धा सञ्‍ञा?

(क) वेदना खन्धो?

(ख) खन्धा सङ्खारा?

(क) वेदना खन्धो?

(ख) खन्धा  विञ्‍ञाणं?

१८. (क) सञ्‍ञा खन्धो?

(ख) खन्धा रूपं?

(क) सञ्‍ञा खन्धो?

(ख) खन्धा वेदना?

(क) सञ्‍ञा खन्धो?

(ख) खन्धा सङ्खारा?

(क) सञ्‍ञा खन्धो?

(ख) खन्धा विञ्‍ञाणं?

१९. (क) सङ्खारा खन्धो?

(ख) खन्धा रूपं?

(क) सङ्खारा खन्धो?

(ख) खन्धा वेदना?

(क) सङ्खारा खन्धो?

(ख) खन्धा सञ्‍ञा?

(क) सङ्खारा खन्धो?

(ख) खन्धा विञ्‍ञाणं?

२०. (क) विञ्‍ञाणं  खन्धो?

(ख) खन्धा रूपं?

(क) विञ्‍ञाणं खन्धो?

(ख) खन्धा वेदना?

(क) विञ्‍ञाणं खन्धो?

(ख) खन्धा सञ्‍ञा?

(क) विञ्‍ञाणं खन्धो?

(ख) खन्धा सङ्खारा?

(ख) पच्‍चनीकं

२१. (क) न रूपं न खन्धो?

(ख) न खन्धा न वेदना?

(क) न रूपं न खन्धो?

(ख) न खन्धा न सञ्‍ञा?

(क) न रूपं न खन्धो?

(ख) न खन्धा न सङ्खारा?

(क) न रूपं न खन्धो?

(ख) न खन्धा न विञ्‍ञाणं?

२२. (क) न  वेदना न खन्धो?

(ख) न खन्धा न रूपं?

(क) न वेदना न खन्धो?

(ख) न खन्धा न सञ्‍ञा?

(क) न  वेदना न खन्धो?

(ख) न खन्धा न सङ्खारा?

(क) न वेदना न खन्धो?

(ख) न खन्धा न विञ्‍ञाणं?

२३. (क) न सञ्‍ञा न खन्धो?

(ख) न खन्धा न रूपं?

(क) न सञ्‍ञा न खन्धो?

(ख) न खन्धा न वेदना?

(क) न सञ्‍ञा न खन्धो?

(ख) न खन्धा न सङ्खारा?

(क) न सञ्‍ञा न खन्धो?

(ख) न खन्धा न विञ्‍ञाणं?

२४. (क) न सङ्खारा न खन्धो?

(ख) न खन्धा न रूपं?

(क) न सङ्खारा न खन्धो?

(ख) न खन्धा न वेदना?

(क) न सङ्खारा न खन्धो?

(ख) न खन्धा न सञ्‍ञा?

(क) न सङ्खारा न खन्धो?

(ख) न खन्धा न विञ्‍ञाणं?

२५. (क) न विञ्‍ञाणं न खन्धो?

(ख) न खन्धा न रूपं?

(क) न विञ्‍ञाणं न खन्धो?

(ख) न खन्धा न वेदना?

(क) न  विञ्‍ञाणं न खन्धो?

(ख) न खन्धा न सञ्‍ञा?

(क) न विञ्‍ञाणं न खन्धो?

(ख) न खन्धा न सङ्खारा?

पण्णत्तिउद्देसवारो।

(ख) निद्देसो

१. पण्णत्तिवारनिद्देस

१. पदसोधनवारो

(क) अनुलोमं

२६. (क) रूपं  रूपक्खन्धोति?

पियरूपं सातरूपं रूपं, न रूपक्खन्धो। रूपक्खन्धो रूपञ्‍चेव रूपक्खन्धो च।

(ख) रूपक्खन्धो रूपन्ति? आमन्ता।

(क) वेदना वेदनाक्खन्धोति? आमन्ता।

(ख) वेदनाक्खन्धो वेदनाति? आमन्ता।

(क) सञ्‍ञा  सञ्‍ञाक्खन्धोति?

दिट्ठिसञ्‍ञा सञ्‍ञा, न सञ्‍ञाक्खन्धो। सञ्‍ञाक्खन्धो सञ्‍ञा चेव सञ्‍ञाक्खन्धो च।

(ख) सञ्‍ञाक्खन्धो सञ्‍ञाति? आमन्ता।

(क) सङ्खारा  सङ्खारक्खन्धोति?

सङ्खारक्खन्धं ठपेत्वा अवसेसा सङ्खारा [अवसेसा सङ्खारा सङ्खारा (स्या॰)], न सङ्खारक्खन्धो। सङ्खारक्खन्धो सङ्खारा चेव सङ्खारक्खन्धो च।

(ख) सङ्खारक्खन्धो सङ्खाराति? आमन्ता।

(क) विञ्‍ञाणं विञ्‍ञाणक्खन्धोति? आमन्ता।

(ख) विञ्‍ञाणक्खन्धो विञ्‍ञाणन्ति? आमन्ता।

(ख) पच्‍चनीकं

२७. (क) न रूपं न रूपक्खन्धोति? आमन्ता।

(ख) न रूपक्खन्धो न रूपन्ति?

पियरूपं सातरूपं न रूपक्खन्धो, रूपं। रूपञ्‍च रूपक्खन्धञ्‍च ठपेत्वा अवसेसा न चेव रूपं न च रूपक्खन्धो।

(क) न वेदना न वेदनाक्खन्धोति? आमन्ता।

(ख) न वेदनाक्खन्धो न वेदनाति? आमन्ता।

(क) न सञ्‍ञा न सञ्‍ञाक्खन्धोति? आमन्ता।

(ख) न सञ्‍ञाक्खन्धो न सञ्‍ञाति?

दिट्ठिसञ्‍ञा न सञ्‍ञाक्खन्धो, सञ्‍ञा। सञ्‍ञञ्‍च सञ्‍ञाक्खन्धञ्‍च  ठपेत्वा अवसेसा न चेव सञ्‍ञा न च सञ्‍ञाक्खन्धो।

(क) न सङ्खारा न सङ्खारक्खन्धोति? आमन्ता।

(ख) न सङ्खारक्खन्धो न सङ्खाराति?

सङ्खारक्खन्धं ठपेत्वा अवसेसा न सङ्खारक्खन्धो, सङ्खारा। सङ्खारे च सङ्खारक्खन्धञ्‍च ठपेत्वा अवसेसा न चेव सङ्खारा न च सङ्खारक्खन्धो।

(क) न विञ्‍ञाणं न विञ्‍ञाणक्खन्धोति? आमन्ता।

(ख) न विञ्‍ञाणक्खन्धो न विञ्‍ञाणन्ति? आमन्ता।

२. पदसोधनमूलचक्‍कवारो

(क) अनुलोमं

२८. (क) रूपं  रूपक्खन्धोति?

पियरूपं सातरूपं रूपं, न रूपक्खन्धो। रूपक्खन्धो रूपञ्‍चेव रूपक्खन्धो च।

(ख) खन्धा वेदनाक्खन्धोति?

वेदनाक्खन्धो खन्धो चेव वेदनाक्खन्धो च।

अवसेसा खन्धा [अवसेसा खन्धा खन्धा (स्या॰) एवमुपरिपि] न वेदनाक्खन्धो।

(क) रूपं  रूपक्खन्धोति?

पियरूपं सातरूपं रूपं, न रूपक्खन्धो। रूपक्खन्धो रूपञ्‍चेव रूपक्खन्धो च।

(ख) खन्धा सञ्‍ञाक्खन्धोति?

सञ्‍ञाक्खन्धो खन्धो चेव सञ्‍ञाक्खन्धो च। अवसेसा खन्धा न सञ्‍ञाक्खन्धो।

(क) रूपं रूपक्खन्धोति?

पियरूपं सातरूपं रूपं, न रूपक्खन्धो। रूपक्खन्धो रूपञ्‍चेव रूपक्खन्धो च।

(ख) खन्धा सङ्खारक्खन्धोति?

सङ्खारक्खन्धो खन्धो चेव सङ्खारक्खन्धो च। अवसेसा खन्धा  न सङ्खारक्खन्धो।

(क) रूपं रूपक्खन्धोति?

पियरूपं सातरूपं रूपं, न रूपक्खन्धो। रूपक्खन्धो रूपञ्‍चेव रूपक्खन्धो च।

(ख) खन्धा  विञ्‍ञाणक्खन्धोति?

विञ्‍ञाणक्खन्धो खन्धो चेव विञ्‍ञाणक्खन्धो च। अवसेसा खन्धा न विञ्‍ञाणक्खन्धो।

२९. (क) वेदना वेदनाक्खन्धोति? आमन्ता।

(ख) खन्धा रूपक्खन्धोति?

रूपक्खन्धो खन्धो चेव रूपक्खन्धो च। अवसेसा खन्धा न रूपक्खन्धो।

(क) वेदना वेदनाक्खन्धोति? आमन्ता।

(ख) खन्धा सञ्‍ञाक्खन्धोति?

सञ्‍ञाक्खन्धो खन्धो चेव सञ्‍ञाक्खन्धो च। अवसेसा खन्धा न सञ्‍ञाक्खन्धो।

(क) वेदना वेदनाक्खन्धोति? आमन्ता।

(ख) खन्धा सङ्खारक्खन्धोति?

सङ्खारक्खन्धो खन्धो चेव सङ्खारक्खन्धो च। अवसेसा खन्धा न सङ्खारक्खन्धो।

(क) वेदना वेदनाक्खन्धोति? आमन्ता।

(ख) खन्धा विञ्‍ञाणक्खन्धोति?

विञ्‍ञाणक्खन्धो खन्धो चेव विञ्‍ञाणक्खन्धो च। अवसेसा खन्धा न विञ्‍ञाणक्खन्धो।

३०. (क) सञ्‍ञा सञ्‍ञाक्खन्धोति?

दिट्ठिसञ्‍ञा सञ्‍ञा, न सञ्‍ञाक्खन्धो। सञ्‍ञाक्खन्धो सञ्‍ञा चेव सञ्‍ञाक्खन्धो च।

(ख) खन्धा रूपक्खन्धोति?

रूपक्खन्धो खन्धो चेव रूपक्खन्धो च। अवसेसा खन्धा  न रूपक्खन्धो।

(क) सञ्‍ञा सञ्‍ञाक्खन्धोति?

दिट्ठिसञ्‍ञा सञ्‍ञा, न सञ्‍ञाक्खन्धो। सञ्‍ञाक्खन्धो सञ्‍ञा चेव सञ्‍ञाक्खन्धो च।

(ख) खन्धा  वेदनाक्खन्धोति?

वेदनाक्खन्धो खन्धो चेव वेदनाक्खन्धो च। अवसेसा खन्धा न वेदनाक्खन्धो।

(क) सञ्‍ञा सञ्‍ञाक्खन्धोति?

दिट्ठिसञ्‍ञा सञ्‍ञा, न सञ्‍ञाक्खन्धो। सञ्‍ञाक्खन्धो सञ्‍ञा चेव सञ्‍ञाक्खन्धो च।

(ख) खन्धा सङ्खारक्खन्धोति?

सङ्खारक्खन्धो  खन्धो चेव सङ्खारक्खन्धो च। अवसेसा खन्धा न सङ्खारक्खन्धो।

(क) सञ्‍ञा सञ्‍ञाक्खन्धोति?

दिट्ठिसञ्‍ञा सञ्‍ञा, न सञ्‍ञाक्खन्धो। सञ्‍ञाक्खन्धो सञ्‍ञा चेव सञ्‍ञाक्खन्धो च।

(ख) खन्धा विञ्‍ञाणक्खन्धोति?

विञ्‍ञाणक्खन्धो खन्धो चेव विञ्‍ञाणक्खन्धो च। अवसेसा खन्धा न विञ्‍ञाणक्खन्धो।

३१. (क) सङ्खारा सङ्खारक्खन्धोति?

सङ्खारक्खन्धं ठपेत्वा अवसेसा सङ्खारा, न सङ्खारक्खन्धो। सङ्खारक्खन्धो सङ्खारा चेव सङ्खारक्खन्धो च।

(ख) खन्धा रूपक्खन्धोति?

रूपक्खन्धो खन्धो चेव रूपक्खन्धो च। अवसेसा खन्धा न रूपक्खन्धो।

(क) सङ्खारा सङ्खारक्खन्धोति?

सङ्खारक्खन्धं ठपेत्वा अवसेसा सङ्खारा, न सङ्खारक्खन्धो। सङ्खारक्खन्धो सङ्खारा चेव सङ्खारक्खन्धो च।

(ख) खन्धा  वेदनाक्खन्धोति?

वेदनाक्खन्धो खन्धो चेव  वेदनाक्खन्धो च। अवसेसा खन्धा न वेदनाक्खन्धो।

(क) सङ्खारा सङ्खारक्खन्धोति?

सङ्खारक्खन्धं ठपेत्वा अवसेसा सङ्खारा, न सङ्खारक्खन्धो। सङ्खारक्खन्धो सङ्खारा चेव सङ्खारक्खन्धो च।

(ख) खन्धा सञ्‍ञाक्खन्धोति?

सञ्‍ञाक्खन्धो खन्धो चेव सञ्‍ञाक्खन्धो च। अवसेसा खन्धा न सञ्‍ञाक्खन्धो।

(क) सङ्खारा सङ्खारक्खन्धोति?

सङ्खारक्खन्धं ठपेत्वा अवसेसा सङ्खारा, न सङ्खारक्खन्धो। सङ्खारक्खन्धो सङ्खारा चेव सङ्खारक्खन्धो च।

(ख) खन्धा विञ्‍ञाणक्खन्धोति?

विञ्‍ञाणक्खन्धो खन्धो चेव विञ्‍ञाणक्खन्धो च। अवसेसा खन्धा न विञ्‍ञाणक्खन्धो।

३२. (क) विञ्‍ञाणं विञ्‍ञाणक्खन्धोति? आमन्ता।

(ख) खन्धा रूपक्खन्धोति?

रूपक्खन्धो खन्धो चेव रूपक्खन्धो च। अवसेसा खन्धा न रूपक्खन्धो।

(क) विञ्‍ञाणं  विञ्‍ञाणक्खन्धोति? आमन्ता।

(ख) खन्धा वेदनाक्खन्धोति?

वेदनाक्खन्धो खन्धो चेव वेदनाक्खन्धो च। अवसेसा खन्धा न वेदनाक्खन्धो।

(क) विञ्‍ञाणं विञ्‍ञाणक्खन्धोति? आमन्ता।

(ख) खन्धा सञ्‍ञाक्खन्धोति?

सञ्‍ञाक्खन्धो खन्धो चेव सञ्‍ञाक्खन्धो च। अवसेसा खन्धा न सञ्‍ञाक्खन्धो।

(क) विञ्‍ञाणं  विञ्‍ञाणक्खन्धोति? आमन्ता।

(ख) खन्धा सङ्खारक्खन्धोति?

सङ्खारक्खन्धो खन्धो चेव सङ्खारक्खन्धो च। अवसेसा खन्धा न सङ्खारक्खन्धो।

(ख) पच्‍चनीकं

३३. (क) न रूपं न रूपक्खन्धोति? आमन्ता।

(ख) न खन्धा न वेदनाक्खन्धोति? आमन्ता।

(क) न रूपं न रूपक्खन्धोति? आमन्ता।

(ख) न खन्धा न सञ्‍ञाक्खन्धोति? आमन्ता।

(क) न रूपं न रूपक्खन्धोति? आमन्ता।

(ख) न खन्धा न सङ्खारक्खन्धोति? आमन्ता।

(क) न रूपं न रूपक्खन्धोति? आमन्ता।

(ख) न खन्धा न विञ्‍ञाणक्खन्धोति? आमन्ता।

३४. (क) न वेदना न वेदनाक्खन्धोति? आमन्ता।

(ख) न खन्धा न रूपक्खन्धोति? आमन्ता।

(क) न वेदना न वेदनाक्खन्धोति? आमन्ता।

(ख) न खन्धा न सञ्‍ञाक्खन्धोति? आमन्ता।

(क) न वेदना न वेदनाक्खन्धोति? आमन्ता।

(ख) न खन्धा न सङ्खारक्खन्धोति? आमन्ता।

(क) न वेदना न वेदनाक्खन्धोति? आमन्ता।

(ख) न खन्धा न विञ्‍ञाणक्खन्धोति? आमन्ता।

३५. (क) न  सञ्‍ञा न सञ्‍ञाक्खन्धोति? आमन्ता।

(ख) न खन्धा न रूपक्खन्धोति? आमन्ता।

(क) न सञ्‍ञा न सञ्‍ञाक्खन्धोति? आमन्ता।

(ख) न खन्धा न वेदनाक्खन्धोति? आमन्ता।

(क) न  सञ्‍ञा न सञ्‍ञाक्खन्धोति? आमन्ता।

(ख) न खन्धा न सङ्खारक्खन्धोति? आमन्ता।

(क) न सञ्‍ञा न सञ्‍ञाक्खन्धोति? आमन्ता।

(ख) न खन्धा न विञ्‍ञाणक्खन्धोति? आमन्ता।

३६. (क) न  सङ्खारा न सङ्खारक्खन्धोति। आमन्ता।

(ख) न खन्धा न रूपक्खन्धोति? आमन्ता।

(क) न सङ्खारा न सङ्खारक्खन्धोति? आमन्ता।

(ख) न खन्धा न वेदनाक्खन्धोति? आमन्ता।

(क) न सङ्खारा न सङ्खारक्खन्धोति? आमन्ता।

(ख) न खन्धा न सञ्‍ञाक्खन्धोति? आमन्ता।

(क) न सङ्खारा न सङ्खारक्खन्धोति? आमन्ता।

(ख) न खन्धा न विञ्‍ञाणक्खन्धोति? आमन्ता।

३७. (क) न विञ्‍ञाणं न विञ्‍ञाणक्खन्धोति? आमन्ता।

(ख) न खन्धा न रूपक्खन्धोति? आमन्ता।

(क) न विञ्‍ञाणं न विञ्‍ञाणक्खन्धोति? आमन्ता।

(ख) न खन्धा न वेदनाक्खन्धोति? आमन्ता।

(क) न विञ्‍ञाणं न विञ्‍ञाणक्खन्धोति? आमन्ता।

(ख) न खन्धा न सञ्‍ञाक्खन्धोति? आमन्ता।

(क) न  विञ्‍ञाणं न विञ्‍ञाणक्खन्धोति? आमन्ता।

(ख) न खन्धा न सङ्खारक्खन्धोति? आमन्ता।

३. सुद्धखन्धवारो

(क) अनुलोमं

३८. (क) रूपं खन्धोति? आमन्ता।

(ख) खन्धा रूपक्खन्धोति?

रूपक्खन्धो खन्धो चेव रूपक्खन्धो च। अवसेसा खन्धा न रूपक्खन्धो।

(क) वेदना खन्धोति? आमन्ता।

(ख) खन्धा वेदनाक्खन्धोति?

वेदनाक्खन्धो  खन्धो चेव वेदनाक्खन्धो च। अवसेसा खन्धा न वेदनाक्खन्धो।

(क) सञ्‍ञा  खन्धोति? आमन्ता।

(ख) खन्धा सञ्‍ञाक्खन्धोति?

सञ्‍ञाक्खन्धो खन्धो चेव सञ्‍ञाक्खन्धो च। अवसेसा खन्धा न सञ्‍ञाक्खन्धो।

(क) सङ्खारा खन्धोति? आमन्ता।

(ख) खन्धा सङ्खारक्खन्धोति?

सङ्खारक्खन्धो खन्धो चेव सङ्खारक्खन्धो च। अवसेसा खन्धा न सङ्खारक्खन्धो।

(क) विञ्‍ञाणं खन्धोति? आमन्ता।

(ख) खन्धा विञ्‍ञाणक्खन्धोति?

विञ्‍ञाणक्खन्धो खन्धो चेव विञ्‍ञाणक्खन्धो च। अवसेसा खन्धा न विञ्‍ञाणक्खन्धो।

(ख) पच्‍चनीकं

३९. (क) न  रूपं न खन्धोति?

रूपं ठपेत्वा अवसेसा खन्धा न रूपं, खन्धा। रूपञ्‍च खन्धे च ठपेत्वा अवसेसा न चेव रूपं न च खन्धा।

(ख) न खन्धा न रूपक्खन्धोति? आमन्ता।

(क) न वेदना न खन्धोति?

वेदनं ठपेत्वा अवसेसा खन्धा न वेदना, खन्धा। वेदनञ्‍च खन्धे च ठपेत्वा अवसेसा न चेव वेदना न च खन्धा।

(ख) न खन्धा न वेदनाक्खन्धोति? आमन्ता।

(क) न सञ्‍ञा न खन्धोति?

सञ्‍ञं ठपेत्वा अवसेसा खन्धा न सञ्‍ञा, खन्धा। सञ्‍ञञ्‍च खन्धे च ठपेत्वा अवसेसा न चेव सञ्‍ञा न च खन्धा।

(ख) न खन्धा न सञ्‍ञाक्खन्धोति? आमन्ता।

(क) न  सङ्खारा न खन्धोति? आमन्ता।

(ख) न खन्धा न सङ्खारक्खन्धोति? आमन्ता।

(क) न विञ्‍ञाणं न खन्धोति?

विञ्‍ञाणं ठपेत्वा अवसेसा खन्धा न विञ्‍ञाणं, खन्धा। विञ्‍ञाणञ्‍च खन्धे च ठपेत्वा अवसेसा न चेव विञ्‍ञाणं न च खन्धा।

(ख) न खन्धा न विञ्‍ञाणक्खन्धोति? आमन्ता।

४. सुद्धखन्धमूलचक्‍कवारो

(क) अनुलोमं

४०. (क) रूपं खन्धोति? आमन्ता।

(ख) खन्धा वेदनाक्खन्धोति?

वेदनाक्खन्धो खन्धो चेव वेदनाक्खन्धो च। अवसेसा खन्धा न वेदनाक्खन्धो।

(क) रूपं  खन्धोति? आमन्ता।

(ख) खन्धा सञ्‍ञाक्खन्धोति?

सञ्‍ञाक्खन्धो खन्धो चेव सञ्‍ञाक्खन्धो च। अवसेसा खन्धा न सञ्‍ञाक्खन्धो।

(क) रूपं  खन्धोति? आमन्ता।

(ख) खन्धा सङ्खारक्खन्धोति?

सङ्खारक्खन्धो खन्धो चेव सङ्खारक्खन्धो च। अवसेसा खन्धा न सङ्खारक्खन्धो।

(क) रूपं खन्धोति? आमन्ता।

(ख) खन्धा विञ्‍ञाणक्खन्धोति?

विञ्‍ञाणक्खन्धो खन्धो चेव विञ्‍ञाणक्खन्धो च। अवसेसा खन्धा न विञ्‍ञाणक्खन्धो।

४१. (क) वेदना  खन्धोति? आमन्ता।

(ख) खन्धा रूपक्खन्धोति?

रूपक्खन्धो खन्धो चेव रूपक्खन्धो च। अवसेसा खन्धा न रूपक्खन्धो।

(क) वेदना खन्धोति? आमन्ता।

(ख) खन्धा सञ्‍ञाक्खन्धोति?

सञ्‍ञाक्खन्धो खन्धो चेव सञ्‍ञाक्खन्धो च। अवसेसा खन्धा न सञ्‍ञाक्खन्धो।

(क) वेदना खन्धोति? आमन्ता।

(ख) खन्धा सङ्खारक्खन्धोति?

सङ्खारक्खन्धो खन्धो चेव सङ्खारक्खन्धो च। अवसेसा खन्धा न सङ्खारक्खन्धो।

(क) वेदना  खन्धोति? आमन्ता।

(ख) खन्धा विञ्‍ञाणक्खन्धोति?

विञ्‍ञाणक्खन्धो खन्धो चेव विञ्‍ञाणक्खन्धो च। अवसेसा खन्धा न विञ्‍ञाणक्खन्धो।

४२. (क) सञ्‍ञा खन्धोति? आमन्ता।

(ख) खन्धा रूपक्खन्धोति?

रूपक्खन्धो खन्धो चेव रूपक्खन्धो च। अवसेसा खन्धा न रूपक्खन्धो।

(क) सञ्‍ञा खन्धोति? आमन्ता।

(ख) खन्धा वेदनाक्खन्धोति?

वेदनाक्खन्धो खन्धो चेव वेदनाक्खन्धो च। अवसेसा खन्धा न वेदनाक्खन्धो।

(क) सञ्‍ञा खन्धोति? आमन्ता।

(ख) खन्धा सङ्खारक्खन्धोति?

सङ्खारक्खन्धो खन्धो चेव सङ्खारक्खन्धो च। अवसेसा खन्धा  न सङ्खारक्खन्धो।

(क) सञ्‍ञा खन्धोति? आमन्ता।

(ख) खन्धा विञ्‍ञाणक्खन्धोति?

विञ्‍ञाणक्खन्धो खन्धो चेव विञ्‍ञाणक्खन्धो च। अवसेसा खन्धा न विञ्‍ञाणक्खन्धो।

४३. (क) सङ्खारा खन्धोति? आमन्ता।

(ख) खन्धा रूपक्खन्धोति?

रूपक्खन्धो खन्धो चेव रूपक्खन्धो च। अवसेसा खन्धा न रूपक्खन्धो।

(क) सङ्खारा खन्धोति? आमन्ता।

(ख) खन्धा वेदनाक्खन्धोति?

वेदनाक्खन्धो  खन्धो चेव वेदनाक्खन्धो च। अवसेसा खन्धा न वेदनाक्खन्धो।

(क) सङ्खारा  खन्धोति? आमन्ता।

(ख) खन्धा सञ्‍ञाक्खन्धोति?

सञ्‍ञाक्खन्धो खन्धो चेव सञ्‍ञाक्खन्धो च। अवसेसा खन्धा न सञ्‍ञाक्खन्धो।

(क) सङ्खारा  खन्धोति? आमन्ता।

(ख) खन्धा विञ्‍ञाणक्खन्धोति?

विञ्‍ञाणक्खन्धो खन्धो चेव विञ्‍ञाणक्खन्धो च। अवसेसा खन्धा न विञ्‍ञाणक्खन्धो।

४४. (क) विञ्‍ञाणं खन्धोति? आमन्ता।

(ख) खन्धा रूपक्खन्धोति?

रूपक्खन्धो खन्धो चेव रूपक्खन्धो च। अवसेसा खन्धा न रूपक्खन्धो।

(क) विञ्‍ञाणं खन्धोति? आमन्ता।

(ख) खन्धा वेदनाक्खन्धोति?

वेदनाक्खन्धो खन्धो चेव वेदनाक्खन्धो च। अवसेसा खन्धा न वेदनाक्खन्धो।

(क) विञ्‍ञाणं खन्धोति?

आमन्ता।

(ख) खन्धा सञ्‍ञाक्खन्धोति?

सञ्‍ञाक्खन्धो खन्धो चेव सञ्‍ञाक्खन्धो च। अवसेसा खन्धा न सञ्‍ञाक्खन्धो।

(क) विञ्‍ञाणं खन्धोति? आमन्ता।

(ख) खन्धा सङ्खारक्खन्धोति?

सङ्खारक्खन्धो खन्धो चेव सङ्खारक्खन्धो च। अवसेसा खन्धा न सङ्खारक्खन्धो।

(ख) पच्‍चनीकं

४५. (क) न  रूपं न खन्धोति?

रूपं ठपेत्वा अवसेसा खन्धा न रूपं, खन्धा। रूपञ्‍च खन्धे च ठपेत्वा अवसेसा न चेव रूपं न च खन्धा।

(ख) न खन्धा न वेदनाक्खन्धोति? आमन्ता।

(क) न रूपं न खन्धोति?

रूपं ठपेत्वा अवसेसा खन्धा न रूपं, खन्धा। रूपञ्‍च खन्धे च ठपेत्वा अवसेसा न चेव रूपं न च खन्धा।

(ख) न खन्धा न सञ्‍ञाक्खन्धोति? आमन्ता।

(क) न रूपं न खन्धोति?

रूपं ठपेत्वा अवसेसा खन्धा न रूपं, खन्धा। रूपञ्‍च खन्धे च ठपेत्वा अवसेसा न चेव रूपं न च खन्धा।

(ख) न खन्धा न सङ्खारक्खन्धोति? आमन्ता।

(क) न रूपं न खन्धोति?

रूपं ठपेत्वा अवसेसा खन्धा न रूपं, खन्धा। रूपञ्‍च खन्धे च ठपेत्वा अवसेसा न चेव रूपं न च खन्धा।

(ख) न खन्धा न विञ्‍ञाणक्खन्धोति? आमन्ता।

४६. (क) न  वेदना न खन्धोति?

वेदनं ठपेत्वा अवसेसा खन्धा न वेदना, खन्धा। वेदनञ्‍च खन्धे च ठपेत्वा अवसेसा न चेव वेदना न च खन्धा।

(ख) न खन्धा न रूपक्खन्धोति? आमन्ता।

(क) न  वेदना न खन्धोति?

वेदनं ठपेत्वा अवसेसा खन्धा न वेदना, खन्धा। वेदनञ्‍च खन्धे च ठपेत्वा अवसेसा न चेव वेदना न च खन्धा।

(ख) न खन्धा न सञ्‍ञाक्खन्धोति? आमन्ता।

(क) न वेदना न खन्धोति?

वेदनं ठपेत्वा अवसेसा खन्धा न वेदना, खन्धा। वेदनञ्‍च खन्धे च ठपेत्वा अवसेसा न चेव वेदना न च खन्धा।

(ख) न खन्धा न सङ्खारक्खन्धोति? आमन्ता।

(क) न वेदना न खन्धोति?

वेदनं ठपेत्वा अवसेसा खन्धा न वेदना, खन्धा। वेदनञ्‍च खन्धे च ठपेत्वा अवसेसा न चेव वेदना न च खन्धा।

(ख) न खन्धा न विञ्‍ञाणक्खन्धोति? आमन्ता।

४७. (क) न सञ्‍ञा न खन्धोति?

सञ्‍ञं ठपेत्वा अवसेसा खन्धा न सञ्‍ञा, खन्धा। सञ्‍ञञ्‍च खन्धे च ठपेत्वा अवसेसा न चेव सञ्‍ञा न च खन्धा।

(ख) न खन्धा न रूपक्खन्धोति? आमन्ता।

(क) न सञ्‍ञा न खन्धोति?

सञ्‍ञं ठपेत्वा अवसेसा खन्धा न सञ्‍ञा, खन्धा। सञ्‍ञञ्‍च खन्धे च ठपेत्वा अवसेसा न चेव सञ्‍ञा न च खन्धा।

(ख) न खन्धा न वेदनाक्खन्धोति? आमन्ता।

(क) न सञ्‍ञा न खन्धोति?

सञ्‍ञं ठपेत्वा अवसेसा खन्धा न सञ्‍ञा, खन्धा। सञ्‍ञञ्‍च खन्धे च ठपेत्वा अवसेसा न चेव सञ्‍ञा  न च खन्धा।

(ख) न खन्धा न सङ्खारक्खन्धोति? आमन्ता।

(क) न  सञ्‍ञा न खन्धोति?

सञ्‍ञं ठपेत्वा अवसेसा खन्धा न सञ्‍ञा, खन्धा। सञ्‍ञञ्‍च खन्धे च ठपेत्वा अवसेसा न चेव सञ्‍ञा न च खन्धा।

(ख) न खन्धा न विञ्‍ञाणक्खन्धोति? आमन्ता।

४८. (क) न सङ्खारा न खन्धोति? आमन्ता।

(ख) न खन्धा न रूपक्खन्धोति? आमन्ता।

(क) न सङ्खारा न खन्धोति? आमन्ता।

(ख) न खन्धा न वेदनाक्खन्धोति? आमन्ता।

(क) न सङ्खारा न खन्धोति? आमन्ता।

(ख) न खन्धा न सञ्‍ञाक्खन्धोति? आमन्ता।

(क) न सङ्खारा न खन्धोति? आमन्ता।

(ख) न खन्धा न विञ्‍ञाणक्खन्धोति? आमन्ता।

४९. (क) न  विञ्‍ञाणं न खन्धोति?

विञ्‍ञाणं ठपेत्वा अवसेसा खन्धा न विञ्‍ञाणं, खन्धा। विञ्‍ञाणञ्‍च खन्धे च ठपेत्वा अवसेसा न चेव विञ्‍ञाणं न च खन्धा।

(ख) न खन्धा न रूपक्खन्धोति? आमन्ता।

(क) न विञ्‍ञाणं न खन्धोति?

विञ्‍ञाणं ठपेत्वा अवसेसा खन्धा न विञ्‍ञाणं, खन्धा। विञ्‍ञाणञ्‍च खन्धे च ठपेत्वा अवसेसा न चेव विञ्‍ञाणं न च खन्धा।

(ख) न खन्धा न वेदनाक्खन्धोति? आमन्ता।

(क) न  विञ्‍ञाणं न खन्धोति?

विञ्‍ञाणं ठपेत्वा अवसेसा खन्धा न विञ्‍ञाणं, खन्धा। विञ्‍ञाणञ्‍च  खन्धे च ठपेत्वा अवसेसा न चेव विञ्‍ञाणं न च खन्धा।

(ख) न खन्धा न सञ्‍ञाक्खन्धोति? आमन्ता।

(क) न विञ्‍ञाणं न खन्धोति?

विञ्‍ञाणं ठपेत्वा अवसेसा खन्धा न विञ्‍ञाणं, खन्धा। विञ्‍ञाणञ्‍च खन्धे च ठपेत्वा अवसेसा न चेव विञ्‍ञाणं न च खन्धा।

(ख) न खन्धा न सङ्खारक्खन्धोति? आमन्ता।

पण्णत्तिनिद्देसवारो।

२. पवत्तिवारो १. उप्पादवारो

(१) पच्‍चुप्पन्‍नवारो

(क) अनुलोमपुग्गलो

५०. (क) यस्स रूपक्खन्धो उप्पज्‍जति तस्स वेदनाक्खन्धो उप्पज्‍जतीति?

असञ्‍ञसत्तं उपपज्‍जन्तानं तेसं रूपक्खन्धो उप्पज्‍जति, नो च तेसं वेदनाक्खन्धो उप्पज्‍जति। पञ्‍चवोकारं उपपज्‍जन्तानं तेसं रूपक्खन्धो च उप्पज्‍जति वेदनाक्खन्धो च उप्पज्‍जति।

(ख) यस्स वा पन वेदनाक्खन्धो उप्पज्‍जति तस्स रूपक्खन्धो उप्पज्‍जतीति?

अरूपं उपपज्‍जन्तानं तेसं वेदनाक्खन्धो उप्पज्‍जति, नो च तेसं रूपक्खन्धो उप्पज्‍जति। पञ्‍चवोकारं उपपज्‍जन्तानं तेसं वेदनाक्खन्धो च उप्पज्‍जति रूपक्खन्धो च उप्पज्‍जति।

(ख) अनुलोमओकासो

५१. (क) यत्थ  रूपक्खन्धो उप्पज्‍जति तत्थ वेदनाक्खन्धो उप्पज्‍जतीति?

असञ्‍ञसत्ते तत्थ रूपक्खन्धो उप्पज्‍जति, नो च तत्थ वेदनाक्खन्धो उप्पज्‍जति। पञ्‍चवोकारे  तत्थ रूपक्खन्धो च उप्पज्‍जति वेदनाक्खन्धो च उप्पज्‍जति।

(ख) यत्थ वा पन वेदनाक्खन्धो उप्पज्‍जति तत्थ रूपक्खन्धो उप्पज्‍जतीति?

अरूपे तत्थ वेदनाक्खन्धो उप्पज्‍जति, नो च तत्थ रूपक्खन्धो उप्पज्‍जति। पञ्‍चवोकारे तत्थ वेदनाक्खन्धो च उप्पज्‍जति रूपक्खन्धो च उप्पज्‍जति।

(ग) अनुलोमपुग्गलोकासा

५२. (क) यस्स यत्थ रूपक्खन्धो उप्पज्‍जति तस्स तत्थ वेदनाक्खन्धो उप्पज्‍जतीति?

असञ्‍ञसत्तं उपपज्‍जन्तानं तेसं तत्थ रूपक्खन्धो उप्पज्‍जति, नो च तेसं तत्थ वेदनाक्खन्धो उप्पज्‍जति। पञ्‍चवोकारं उपपज्‍जन्तानं तेसं तत्थ रूपक्खन्धो च उप्पज्‍जति वेदनाक्खन्धो च उप्पज्‍जति।

(ख) यस्स वा पन यत्थ वेदनाक्खन्धो उप्पज्‍जति तस्स तत्थ रूपक्खन्धो उप्पज्‍जतीति?

अरूपं उपपज्‍जन्तानं तेसं तत्थ वेदनाक्खन्धो उप्पज्‍जति, नो च तेसं तत्थ रूपक्खन्धो उप्पज्‍जति। पञ्‍चवोकारं उपपज्‍जन्तानं तेसं तत्थ वेदनाक्खन्धो च उप्पज्‍जति रूपक्खन्धो च उप्पज्‍जति।

(घ) पच्‍चनीकपुग्गलो

५३. (क) यस्स रूपक्खन्धो नुप्पज्‍जति तस्स वेदनाक्खन्धो नुप्पज्‍जतीति?

अरूपं उपपज्‍जन्तानं तेसं रूपक्खन्धो नुप्पज्‍जति, नो च तेसं वेदनाक्खन्धो  नुप्पज्‍जति। सब्बेसं चवन्तानं तेसं रूपक्खन्धो च नुप्पज्‍जति वेदनाक्खन्धो च नुप्पज्‍जति।

(ख) यस्स वा पन वेदनाक्खन्धो नुप्पज्‍जति तस्स रूपक्खन्धो नुप्पज्‍जतीति?

असञ्‍ञसत्तं  उपपज्‍जन्तानं तेसं वेदनाक्खन्धो नुप्पज्‍जति, नो च तेसं रूपक्खन्धो नुप्पज्‍जति। सब्बेसं चवन्तानं तेसं वेदनाक्खन्धो च नुप्पज्‍जति रूपक्खन्धो च नुप्पज्‍जति।

(ङ) पच्‍चनीकओकासो

५४. (क) यत्थ रूपक्खन्धो नुप्पज्‍जति तत्थ वेदनाक्खन्धो नुप्पज्‍जतीति? उप्पज्‍जति।

(ख) यत्थ वा पन वेदनाक्खन्धो नुप्पज्‍जति तत्थ रूपक्खन्धो नुप्पज्‍जतीति? उप्पज्‍जति।

(च) पच्‍चनीकपुग्गलोकासा

५५. (क) यस्स यत्थ रूपक्खन्धो नुप्पज्‍जति तस्स तत्थ वेदनाक्खन्धो नुप्पज्‍जतीति?

अरूपं उपपज्‍जन्तानं तेसं तत्थ रूपक्खन्धो नुप्पज्‍जति, नो  च तेसं तत्थ वेदनाक्खन्धो नुप्पज्‍जति। सब्बेसं चवन्तानं तेसं तत्थ रूपक्खन्धो च नुप्पज्‍जति वेदनाक्खन्धो च नुप्पज्‍जति।

(ख) यस्स वा पन यत्थ वेदनाक्खन्धो नुप्पज्‍जति तस्स तत्थ रूपक्खन्धो नुप्पज्‍जतीति?

असञ्‍ञसत्तं उपपज्‍जन्तानं तेसं तत्थ वेदनाक्खन्धो नुप्पज्‍जति, नो च तेसं तत्थ रूपक्खन्धो नुप्पज्‍जति। सब्बेसं चवन्तानं तेसं तत्थ वेदनाक्खन्धो च नुप्पज्‍जति रूपक्खन्धो च नुप्पज्‍जति।

(२) अतीतवारो

(क) अनुलोमपुग्गलो

५६. (क) यस्स  रूपक्खन्धो उप्पज्‍जित्थ तस्स वेदनाक्खन्धो उप्पज्‍जित्थाति? आमन्ता।

(ख) यस्स वा पन वेदनाक्खन्धो उप्पज्‍जित्थ तस्स रूपक्खन्धो उप्पज्‍जित्थाति? आमन्ता।

(ख) अनुलोमओकासो

५७. (क) यत्थ रूपक्खन्धो उप्पज्‍जित्थ तत्थ वेदनाक्खन्धो उप्पज्‍जित्थाति?

असञ्‍ञसत्ते तत्थ रूपक्खन्धो उप्पज्‍जित्थ, नो च तत्थ वेदनाक्खन्धो उप्पज्‍जित्थ। पञ्‍चवोकारे तत्थ रूपक्खन्धो च उप्पज्‍जित्थ वेदनाक्खन्धो च उप्पज्‍जित्थ।

(ख) यत्थ वा पन वेदनाक्खन्धो उप्पज्‍जित्थ तत्थ रूपक्खन्धो उप्पज्‍जित्थाति?

अरूपे तत्थ वेदनाक्खन्धो उप्पज्‍जित्थ, नो च तत्थ रूपक्खन्धो उप्पज्‍जित्थ। पञ्‍चवोकारे तत्थ वेदनाक्खन्धो च उप्पज्‍जित्थ रूपक्खन्धो च उप्पज्‍जित्थ।

(ग) अनुलोमपुग्गलोकासा

५८. (क) यस्स यत्थ रूपक्खन्धो उप्पज्‍जित्थ तस्स तत्थ वेदनाक्खन्धो उप्पज्‍जित्थाति?

असञ्‍ञसत्तानं तेसं तत्थ रूपक्खन्धो उप्पज्‍जित्थ, नो च तेसं तत्थ वेदनाक्खन्धो उप्पज्‍जित्थ। पञ्‍चवोकारानं तेसं तत्थ रूपक्खन्धो च उप्पज्‍जित्थ वेदनाक्खन्धो च उप्पज्‍जित्थ।

(ख) यस्स वा पन यत्थ वेदनाक्खन्धो उप्पज्‍जित्थ तस्स तत्थ रूपक्खन्धो उप्पज्‍जित्थाति?

अरूपानं तेसं तत्थ वेदनाक्खन्धो उप्पज्‍जित्थ, नो च तेसं तत्थ रूपक्खन्धो उप्पज्‍जित्थ। पञ्‍चवोकारानं तेसं तत्थ वेदनाक्खन्धो च उप्पज्‍जित्थ रूपक्खन्धो च उप्पज्‍जित्थ।

(घ) पच्‍चनीकपुग्गलो

५९. (क) यस्स  रूपक्खन्धो नुप्पज्‍जित्थ तस्स वेदनाक्खन्धो नुप्पज्‍जित्थाति? नत्थि।

(ख) यस्स वा पन वेदनाक्खन्धो नुप्पज्‍जित्थ तस्स रूपक्खन्धो नुप्पज्‍जित्थाति? नत्थि।

(ङ) पच्‍चनीकओकासो

६०. (क) यत्थ रूपक्खन्धो नुप्पज्‍जित्थ तत्थ वेदनाक्खन्धो नुप्पज्‍जित्थाति? उप्पज्‍जित्थ।

(ख) यत्थ वा पन वेदनाक्खन्धो नुप्पज्‍जित्थ तत्थ रूपक्खन्धो नुप्पज्‍जित्थाति? उप्पज्‍जित्थ।

(च) पच्‍चनीकपुग्गलोकासा

६१. (क) यस्स यत्थ रूपक्खन्धो नुप्पज्‍जित्थ तस्स तत्थ वेदनाक्खन्धो नुप्पज्‍जित्थाति?

अरूपानं तेसं तत्थ रूपक्खन्धो नुप्पज्‍जित्थ, नो च तेसं तत्थ वेदनाक्खन्धो नुप्पज्‍जित्थ। सुद्धावासानं तेसं तत्थ रूपक्खन्धो च नुप्पज्‍जित्थ वेदनाक्खन्धो च नुप्पज्‍जित्थ।

(क) यस्स वा पन यत्थ वेदनाक्खन्धो नुप्पज्‍जित्थ तस्स तत्थ रूपक्खन्धो नुप्पज्‍जित्थाति?

असञ्‍ञसत्तानं तेसं तत्थ वेदनाक्खन्धो नुप्पज्‍जित्थ, नो च तेसं तत्थ रूपक्खन्धो नुप्पज्‍जित्थ। सुद्धावासानं तेसं तत्थ वेदनाक्खन्धो च नुप्पज्‍जित्थ रूपक्खन्धो च नुप्पज्‍जित्थ।

(३) अनागतवारो

(क) अनुलोमपुग्गलो

६२. (क) यस्स  रूपक्खन्धो उप्पज्‍जिस्सति तस्स वेदनाक्खन्धो उप्पज्‍जिस्सतीति? आमन्ता।

(ख) यस्स वा पन वेदनाक्खन्धो उप्पज्‍जिस्सति तस्स रूपक्खन्धो उप्पज्‍जिस्सतीति?

ये अरूपं उपपज्‍जित्वा परिनिब्बायिस्सन्ति तेसं वेदनाक्खन्धो उप्पज्‍जिस्सति, नो च तेसं रूपक्खन्धो उप्पज्‍जिस्सति। इतरेसं तेसं वेदनाक्खन्धो च उप्पज्‍जिस्सति रूपक्खन्धो च उप्पज्‍जिस्सति।

(ख) अनुलोमओकासो

६३. (क) यत्थ रूपक्खन्धो उप्पज्‍जिस्सति तत्थ वेदनाक्खन्धो उप्पज्‍जिस्सतीति?

असञ्‍ञसत्ते तत्थ रूपक्खन्धो उप्पज्‍जिस्सति, नो च  तत्थ वेदनाक्खन्धो उप्पज्‍जिस्सति। पञ्‍चवोकारे तत्थ रूपक्खन्धो च उप्पज्‍जिस्सति वेदनाक्खन्धो च  उप्पज्‍जिस्सति।

(ख) यत्थ वा पन वेदनाक्खन्धो उप्पज्‍जिस्सति तत्थ रूपक्खन्धो उप्पज्‍जिस्सतीति?

अरूपे तत्थ वेदनाक्खन्धो उप्पज्‍जिस्सति, नो च तत्थ रूपक्खन्धो उप्पज्‍जिस्सति। पञ्‍चवोकारे तत्थ वेदनाक्खन्धो च उप्पज्‍जिस्सति रूपक्खन्धो च उप्पज्‍जिस्सति।

(ग) अनुलोमपुग्गलोकासा

६४. (क) यस्स यत्थ रूपक्खन्धो उप्पज्‍जिस्सति तस्स तत्थ वेदनाक्खन्धो उप्पज्‍जिस्सतीति?

असञ्‍ञसत्तानं तेसं तत्थ रूपक्खन्धो उप्पज्‍जिस्सति, नो च तेसं तत्थ  वेदनाक्खन्धो उप्पज्‍जिस्सति। पञ्‍चवोकारानं तेसं तत्थ रूपक्खन्धो च उप्पज्‍जिस्सति वेदनाक्खन्धो च उप्पज्‍जिस्सति।

(ख) यस्स वा पन यत्थ वेदनाक्खन्धो उप्पज्‍जिस्सति तस्स तत्थ रूपक्खन्धो उप्पज्‍जिस्सतीति?

अरूपानं तेसं तत्थ वेदनाक्खन्धो उप्पज्‍जिस्सति, नो च तेसं तत्थ रूपक्खन्धो उप्पज्‍जिस्सति। पञ्‍चवोकारानं तेसं तत्थ वेदनाक्खन्धो च उप्पज्‍जिस्सति रूपक्खन्धो च उप्पज्‍जिस्सति।

(घ) पच्‍चनीकपुग्गलो

६५. (क) यस्स रूपक्खन्धो नुप्पज्‍जिस्सति तस्स वेदनाक्खन्धो नुप्पज्‍जिस्सतीति?

ये अरूपं उपपज्‍जित्वा परिनिब्बायिस्सन्ति तेसं रूपक्खन्धो नुप्पज्‍जिस्सति, नो च तेसं वेदनाक्खन्धो नुप्पज्‍जिस्सति। पच्छिमभविकानं तेसं रूपक्खन्धो च नुप्पज्‍जिस्सति वेदनाक्खन्धो च नुप्पज्‍जिस्सति।

(ख) यस्स वा पन वेदनाक्खन्धो नुप्पज्‍जिस्सति तस्स रूपक्खन्धो  नुप्पज्‍जिस्सतीति? आमन्ता।

(ङ) पच्‍चनीकओकासो

६६. (क) यत्थ रूपक्खन्धो नुप्पज्‍जिस्सति तत्थ वेदनाक्खन्धो नुप्पज्‍जिस्सतीति? उप्पज्‍जिस्सति।

(ख) यत्थ वा पन वेदनाक्खन्धो नुप्पज्‍जिस्सति तत्थ रूपक्खन्धो नुप्पज्‍जिस्सतीति? उप्पज्‍जिस्सति।

(च) पच्‍चनीकपुग्गलोकासा

६७. (क) यस्स यत्थ रूपक्खन्धो नुप्पज्‍जिस्सति तस्स तत्थ वेदनाक्खन्धो नुप्पज्‍जिस्सतीति?

अरूपानं तेसं तत्थ रूपक्खन्धो नुप्पज्‍जिस्सति, नो च तेसं तत्थ वेदनाक्खन्धो नुप्पज्‍जिस्सति। पच्छिमभविकानं तेसं तत्थ रूपक्खन्धो च नुप्पज्‍जिस्सति वेदनाक्खन्धो च नुप्पज्‍जिस्सति।

(ख) यस्स  वा पन यत्थ वेदनाक्खन्धो  नुप्पज्‍जिस्सति तस्स तत्थ रूपक्खन्धो नुप्पज्‍जिस्सतीति?

असञ्‍ञसत्तानं तेसं तत्थ वेदनाक्खन्धो नुप्पज्‍जिस्सति, नो च तेसं तत्थ रूपक्खन्धो नुप्पज्‍जिस्सति। पच्छिमभविकानं तेसं तत्थ वेदनाक्खन्धो च नुप्पज्‍जिस्सति रूपक्खन्धो च नुप्पज्‍जिस्सति।

(४) पच्‍चुप्पन्‍नातीतवारो

(क) अनुलोमपुग्गलो

६८. (क) यस्स रूपक्खन्धो उप्पज्‍जति तस्स वेदनाक्खन्धो उप्पज्‍जित्थाति? आमन्ता।

(ख) यस्स वा पन वेदनाक्खन्धो उप्पज्‍जित्थ तस्स रूपक्खन्धो उप्पज्‍जतीति?

सब्बेसं चवन्तानं अरूपं उपपज्‍जन्तानं तेसं वेदनाक्खन्धो उप्पज्‍जित्थ, नो च तेसं रूपक्खन्धो उप्पज्‍जति। पञ्‍चवोकारं उपपज्‍जन्तानं असञ्‍ञसत्तं उपपज्‍जन्तानं तेसं वेदनाक्खन्धो च उप्पज्‍जित्थ रूपक्खन्धो च उप्पज्‍जति।

६९. (क) यस्स  वेदनाक्खन्धो उप्पज्‍जति तस्स सञ्‍ञाक्खन्धो उप्पज्‍जित्थाति? आमन्ता।

(ख) यस्स वा पन सञ्‍ञाक्खन्धो उप्पज्‍जित्थ तस्स वेदनाक्खन्धो उप्पज्‍जतीति?

सब्बेसं चवन्तानं असञ्‍ञसत्तं उपपज्‍जन्तानं तेसं सञ्‍ञाक्खन्धो उप्पज्‍जित्थ, नो च तेसं वेदनाक्खन्धो उप्पज्‍जति। चतुवोकारं पञ्‍चवोकारं उपपज्‍जन्तानं तेसं सञ्‍ञाक्खन्धो च उप्पज्‍जित्थ वेदनाक्खन्धो च उप्पज्‍जति।

(ख) अनुलोमओकासो

७०. (क) यत्थ  रूपक्खन्धो उप्पज्‍जति तत्थ वेदनाक्खन्धो उप्पज्‍जित्थाति?

असञ्‍ञसत्ते तत्थ रूपक्खन्धो उप्पज्‍जति, नो च तत्थ वेदनाक्खन्धो उप्पज्‍जित्थ। पञ्‍चवोकारे तत्थ रूपक्खन्धो च उप्पज्‍जति वेदनाक्खन्धो च उप्पज्‍जित्थ।

(ख) यत्थ वा पन वेदनाक्खन्धो उप्पज्‍जित्थ तत्थ रूपक्खन्धो उप्पज्‍जतीति?

अरूपे तत्थ वेदनाक्खन्धो उप्पज्‍जित्थ, नो च तत्थ रूपक्खन्धो उप्पज्‍जति। पञ्‍चवोकारे तत्थ वेदनाक्खन्धो च उप्पज्‍जित्थ रूपक्खन्धो च उप्पज्‍जति।

७१. (क) यत्थ वेदनाक्खन्धो उप्पज्‍जति तत्थ सञ्‍ञाक्खन्धो उप्पज्‍जित्थाति? आमन्ता।

(ख) यत्थ वा पन सञ्‍ञाक्खन्धो उप्पज्‍जित्थ तत्थ वेदनाक्खन्धो उप्पज्‍जतीति? आमन्ता।

(ग) अनुलोमपुग्गलोकासा

७२. (क) यस्स  यत्थ रूपक्खन्धो उप्पज्‍जति तस्स तत्थ वेदनाक्खन्धो उप्पज्‍जित्थाति?

सुद्धावासं उपपज्‍जन्तानं असञ्‍ञसत्तं उपपज्‍जन्तानं तेसं तत्थ रूपक्खन्धो उप्पज्‍जति, नो च तेसं तत्थ वेदनाक्खन्धो उप्पज्‍जित्थ। इतरेसं पञ्‍चवोकारं उपपज्‍जन्तानं तेसं तत्थ रूपक्खन्धो  च उप्पज्‍जति वेदनाक्खन्धो च उप्पज्‍जित्थ।

(ख) यस्स वा पन यत्थ वेदनाक्खन्धो उप्पज्‍जित्थ तस्स तत्थ रूपक्खन्धो उप्पज्‍जतीति?

पञ्‍चवोकारा चवन्तानं अरूपानं तेसं तत्थ वेदनाक्खन्धो उप्पज्‍जित्थ, नो च तेसं तत्थ रूपक्खन्धो उप्पज्‍जति। पञ्‍चवोकारं उपपज्‍जन्तानं तेसं तत्थ वेदनाक्खन्धो च उप्पज्‍जित्थ रूपक्खन्धो च उप्पज्‍जति।

७३. (क) यस्स यत्थ वेदनाक्खन्धो उप्पज्‍जति तस्स तत्थ सञ्‍ञाक्खन्धो उप्पज्‍जित्थाति?

सुद्धावासं उपपज्‍जन्तानं तेसं तत्थ वेदनाक्खन्धो उप्पज्‍जति, नो च तेसं तत्थ सञ्‍ञाक्खन्धो उप्पज्‍जित्थ। इतरेसं चतुवोकारं पञ्‍चवोकारं उपपज्‍जन्तानं तेसं तत्थ वेदनाक्खन्धो च उप्पज्‍जति सञ्‍ञाक्खन्धो च उप्पज्‍जित्थ।

(ख) यस्स वा पन यत्थ सञ्‍ञाक्खन्धो उप्पज्‍जित्थ तस्स तत्थ वेदनाक्खन्धो उप्पज्‍जतीति?

चतुवोकारा पञ्‍चवोकारा चवन्तानं तेसं तत्थ सञ्‍ञाक्खन्धो उप्पज्‍जित्थ, नो च तेसं तत्थ वेदनाक्खन्धो उप्पज्‍जति। चतुवोकारं पञ्‍चवोकारं उपपज्‍जन्तानं तेसं तत्थ सञ्‍ञाक्खन्धो च उप्पज्‍जित्थ वेदनाक्खन्धो च उप्पज्‍जति।

(घ) पच्‍चनीकपुग्गलो

७४. (क) यस्स रूपक्खन्धो नुप्पज्‍जति तस्स वेदनाक्खन्धो नुप्पज्‍जित्थाति? उप्पज्‍जित्थ।

(ख) यस्स वा पन वेदनाक्खन्धो नुप्पज्‍जित्थ तस्स रूपक्खन्धो नुप्पज्‍जतीति? नत्थि।

७५. (क) यस्स वेदनाक्खन्धो नुप्पज्‍जति तस्स सञ्‍ञाक्खन्धो नुप्पज्‍जित्थाति? उप्पज्‍जित्थ।

(ख) यस्स वा पन सञ्‍ञाक्खन्धो नुप्पज्‍जित्थ तस्स वेदनाक्खन्धो नुप्पज्‍जतीति? नत्थि।

(ङ) पच्‍चनीकओकासो

७६. (क) यत्थ रूपक्खन्धो नुप्पज्‍जति तत्थ वेदनाक्खन्धो नुप्पज्‍जित्थाति? उप्पज्‍जित्थ।

(ख) यत्थ  वा पन वेदनाक्खन्धो नुप्पज्‍जित्थ तत्थ रूपक्खन्धो नुप्पज्‍जतीति? उप्पज्‍जति।

७७. (क) यत्थ  वेदनाक्खन्धो नुप्पज्‍जति तत्थ सञ्‍ञाक्खन्धो नुप्पज्‍जित्थाति? आमन्ता।

(ख) यत्थ वा पन सञ्‍ञाक्खन्धो नुप्पज्‍जित्थ तत्थ वेदनाक्खन्धो नुप्पज्‍जतीति? आमन्ता।

(च) पच्‍चनीकपुग्गलोकासा

७८. (क) यस्स यत्थ रूपक्खन्धो नुप्पज्‍जति तस्स तत्थ वेदनाक्खन्धो नुप्पज्‍जित्थाति?

पञ्‍चवोकारा चवन्तानं अरूपानं तेसं तत्थ रूपक्खन्धो नुप्पज्‍जति, नो च तेसं तत्थ वेदनाक्खन्धो नुप्पज्‍जित्थ। सुद्धावासे परिनिब्बन्तानं असञ्‍ञसत्ता चवन्तानं तेसं तत्थ रूपक्खन्धो च नुप्पज्‍जति वेदनाक्खन्धो च नुप्पज्‍जित्थ।

(ख) यस्स वा पन यत्थ वेदनाक्खन्धो नुप्पज्‍जित्थ तस्स तत्थ रूपक्खन्धो नुप्पज्‍जतीति?

सुद्धावासं उपपज्‍जन्तानं असञ्‍ञसत्तं उपपज्‍जन्तानं तेसं तत्थ वेदनाक्खन्धो नुप्पज्‍जित्थ, नो च तेसं तत्थ रूपक्खन्धो नुप्पज्‍जति। सुद्धावासे परिनिब्बन्तानं असञ्‍ञसत्ता चवन्तानं तेसं तत्थ वेदनाक्खन्धो च नुप्पज्‍जित्थ रूपक्खन्धो च नुप्पज्‍जति।

७९. (क) यस्स यत्थ वेदनाक्खन्धो नुप्पज्‍जति तस्स तत्थ सञ्‍ञाक्खन्धो नुप्पज्‍जित्थाति?

चतुवोकारा पञ्‍चवोकारा चवन्तानं तेसं  तत्थ वेदनाक्खन्धो नुप्पज्‍जति, नो च तेसं तत्थ सञ्‍ञाक्खन्धो नुप्पज्‍जित्थ। सुद्धावासे परिनिब्बन्तानं  असञ्‍ञसत्तानं तेसं तत्थ वेदनाक्खन्धो च नुप्पज्‍जति सञ्‍ञाक्खन्धो च नुप्पज्‍जित्थ।

(ख) यस्स वा पन यत्थ सञ्‍ञाक्खन्धो नुप्पज्‍जित्थ तस्स तत्थ वेदनाक्खन्धो नुप्पज्‍जतीति?

सुद्धावासं उपपज्‍जन्तानं तेसं तत्थ सञ्‍ञाक्खन्धो नुप्पज्‍जित्थ, नो च तेसं तत्थ वेदनाक्खन्धो नुप्पज्‍जति। सुद्धावासे परिनिब्बन्तानं असञ्‍ञसत्तानं तेसं तत्थ सञ्‍ञाक्खन्धो च नुप्पज्‍जित्थ वेदनाक्खन्धो च नुप्पज्‍जति।

(५) पच्‍चुप्पन्‍नानागतवारो

(क) अनुलोमपुग्गलो

८०. (क) यस्स रूपक्खन्धो उप्पज्‍जति तस्स वेदनाक्खन्धो उप्पज्‍जिस्सतीति?

पच्छिमभविकानं पञ्‍चवोकारं उपपज्‍जन्तानं तेसं रूपक्खन्धो उप्पज्‍जति, नो च तेसं वेदनाक्खन्धो उप्पज्‍जिस्सति। इतरेसं पञ्‍चवोकारं उपपज्‍जन्तानं असञ्‍ञसत्तं उपपज्‍जन्तानं तेसं रूपक्खन्धो च उप्पज्‍जति वेदनाक्खन्धो च उप्पज्‍जिस्सति।

(ख) यस्स वा पन वेदनाक्खन्धो उप्पज्‍जिस्सति तस्स रूपक्खन्धो उप्पज्‍जतीति?

सब्बेसं चवन्तानं अरूपं उपपज्‍जन्तानं तेसं वेदनाक्खन्धो उप्पज्‍जिस्सति, नो च तेसं रूपक्खन्धो उप्पज्‍जति। पञ्‍चवोकारं उपपज्‍जन्तानं असञ्‍ञसत्तं उपपज्‍जन्तानं तेसं वेदनाक्खन्धो च उप्पज्‍जिस्सति रूपक्खन्धो च उप्पज्‍जति।

८१. (क) यस्स वेदनाक्खन्धो उप्पज्‍जति तस्स सञ्‍ञाक्खन्धो उप्पज्‍जिस्सतीति?

पच्छिमभविकानं उपपज्‍जन्तानं तेसं वेदनाक्खन्धो उप्पज्‍जति, नो च तेसं सञ्‍ञाक्खन्धो उप्पज्‍जिस्सति। इतरेसं चतुवोकारं पञ्‍चवोकारं  उपपज्‍जन्तानं तेसं वेदनाक्खन्धो च उप्पज्‍जति सञ्‍ञाक्खन्धो च उप्पज्‍जिस्सति।

(ख) यस्स वा पन सञ्‍ञाक्खन्धो उप्पज्‍जिस्सति तस्स वेदनाक्खन्धो उप्पज्‍जतीति?

सब्बेसं चवन्तानं असञ्‍ञसत्तं उपपज्‍जन्तानं तेसं सञ्‍ञाक्खन्धो उप्पज्‍जिस्सति, नो च तेसं वेदनाक्खन्धो उप्पज्‍जति। चतुवोकारं पञ्‍चवोकारं उपपज्‍जन्तानं तेसं सञ्‍ञाक्खन्धो च उप्पज्‍जिस्सति वेदनाक्खन्धो च उप्पज्‍जति।

(ख) अनुलोमओकासो

८२. (क) यत्थ रूपक्खन्धो उप्पज्‍जति तत्थ वेदनाक्खन्धो उप्पज्‍जिस्सतीति?

असञ्‍ञसत्ते तत्थ रूपक्खन्धो उप्पज्‍जति, नो च तत्थ वेदनाक्खन्धो उप्पज्‍जिस्सति। पञ्‍चवोकारे तत्थ रूपक्खन्धो च उप्पज्‍जति वेदनाक्खन्धो च उप्पज्‍जिस्सति।

(ख) यत्थ वा पन वेदनाक्खन्धो उप्पज्‍जिस्सति तत्थ रूपक्खन्धो उप्पज्‍जतीति?

अरूपे तत्थ वेदनाक्खन्धो उप्पज्‍जिस्सति, नो च तत्थ रूपक्खन्धो उप्पज्‍जति। पञ्‍चवोकारे तत्थ वेदनाक्खन्धो च उप्पज्‍जिस्सति रूपक्खन्धो च उप्पज्‍जति।

८३. (क) यत्थ वेदनाक्खन्धो उप्पज्‍जति तत्थ सञ्‍ञाक्खन्धो उप्पज्‍जिस्सतीति? आमन्ता।

(ख) यत्थ वा पन सञ्‍ञाक्खन्धो उप्पज्‍जिस्सति तत्थ वेदनाक्खन्धो उप्पज्‍जतीति? आमन्ता।

(ग) अनुलोमपुग्गलोकासा

८४. (क) यस्स यत्थ रूपक्खन्धो उप्पज्‍जति तस्स तत्थ वेदनाक्खन्धो उप्पज्‍जिस्सतीति?

पच्छिमभविकानं पञ्‍चवोकारं उपपज्‍जन्तानं असञ्‍ञसत्तं उपपज्‍जन्तानं तेसं तत्थ रूपक्खन्धो उप्पज्‍जति, नो च तेसं तत्थ वेदनाक्खन्धो  उप्पज्‍जिस्सति। इतरेसं पञ्‍चवोकारं उपपज्‍जन्तानं तेसं तत्थ  रूपक्खन्धो च उप्पज्‍जति वेदनाक्खन्धो च उप्पज्‍जिस्सति।

(ख) यस्स वा पन यत्थ वेदनाक्खन्धो उप्पज्‍जिस्सति तस्स तत्थ रूपक्खन्धो उप्पज्‍जतीति?

पञ्‍चवोकारा चवन्तानं अरूपानं तेसं तत्थ वेदनाक्खन्धो उप्पज्‍जिस्सति, नो च तेसं तत्थ रूपक्खन्धो उप्पज्‍जति। पञ्‍चवोकारं उपपज्‍जन्तानं तेसं तत्थ वेदनाक्खन्धो च उप्पज्‍जिस्सति रूपक्खन्धो च उप्पज्‍जति।

८५. (क) यस्स यत्थ वेदनाक्खन्धो उप्पज्‍जति तस्स तत्थ सञ्‍ञाक्खन्धो उप्पज्‍जिस्सतीति?

पच्छिमभविकानं उपपज्‍जन्तानं तेसं तत्थ वेदनाक्खन्धो उप्पज्‍जति, नो च तेसं तत्थ सञ्‍ञाक्खन्धो उप्पज्‍जिस्सति। इतरेसं चतुवोकारं पञ्‍चवोकारं उपपज्‍जन्तानं तेसं तत्थ वेदनाक्खन्धो च उप्पज्‍जति सञ्‍ञाक्खन्धो च उप्पज्‍जिस्सति।

(ख) यस्स वा पन यत्थ सञ्‍ञाक्खन्धो उप्पज्‍जिस्सति तस्स तत्थ वेदनाक्खन्धो उप्पज्‍जतीति?

चतुवोकारा पञ्‍चवोकारा चवन्तानं तेसं तत्थ सञ्‍ञाक्खन्धो उप्पज्‍जिस्सति, नो च तेसं तत्थ वेदनाक्खन्धो उप्पज्‍जति। चतुवोकारं पञ्‍चवोकारं उपपज्‍जन्तानं तेसं तत्थ सञ्‍ञाक्खन्धो च उप्पज्‍जिस्सति वेदनाक्खन्धो च उप्पज्‍जति।

(घ) पच्‍चनीकपुग्गलो

८६. (क) यस्स रूपक्खन्धो नुप्पज्‍जति तस्स वेदनाक्खन्धो नुप्पज्‍जिस्सतीति?

सब्बेसं चवन्तानं अरूपं उपपज्‍जन्तानं तेसं रूपक्खन्धो नुप्पज्‍जति, नो च तेसं वेदनाक्खन्धो नुप्पज्‍जिस्सति। पञ्‍चवोकारे परिनिब्बन्तानं  अरूपे पच्छिमभविकानं तेसं रूपक्खन्धो च नुप्पज्‍जति वेदनाक्खन्धो च नुप्पज्‍जिस्सति।

(ख) यस्स वा पन वेदनाक्खन्धो नुप्पज्‍जिस्सति तस्स रूपक्खन्धो नुप्पज्‍जतीति?

पच्छिमभविकानं पञ्‍चवोकारं उपपज्‍जन्तानं तेसं वेदनाक्खन्धो नुप्पज्‍जिस्सति, नो च तेसं रूपक्खन्धो नुप्पज्‍जति। पञ्‍चवोकारे परिनिब्बन्तानं अरूपे पच्छिमभविकानं तेसं वेदनाक्खन्धो च नुप्पज्‍जिस्सति रूपक्खन्धो च नुप्पज्‍जति।

८७. (क) यस्स वेदनाक्खन्धो नुप्पज्‍जति तस्स सञ्‍ञाक्खन्धो नुप्पज्‍जिस्सतीति?

सब्बेसं चवन्तानं असञ्‍ञसत्तं उपपज्‍जन्तानं तेसं वेदनाक्खन्धो नुप्पज्‍जति, नो च तेसं सञ्‍ञाक्खन्धो नुप्पज्‍जिस्सति। परिनिब्बन्तानं तेसं वेदनाक्खन्धो च नुप्पज्‍जति सञ्‍ञाक्खन्धो च नुप्पज्‍जिस्सति।

(ख) यस्स वा पन सञ्‍ञाक्खन्धो नुप्पज्‍जिस्सति तस्स वेदनाक्खन्धो नुप्पज्‍जतीति?

पच्छिमभविकानं उपपज्‍जन्तानं  [पच्छिमभविकानं पञ्‍चवोकारं उपपज्‍जन्तानं (सी॰ स्या॰)] तेसं सञ्‍ञाक्खन्धो नुप्पज्‍जिस्सति, नो च तेसं वेदनाक्खन्धो नुप्पज्‍जति। परिनिब्बन्तानं तेसं सञ्‍ञाक्खन्धो च नुप्पज्‍जिस्सति वेदनाक्खन्धो च नुप्पज्‍जति।

(ङ) पच्‍चनीकओकासो

८८. (क) यत्थ रूपक्खन्धो नुप्पज्‍जति तत्थ वेदनाक्खन्धो नुप्पज्‍जिस्सतीति? उप्पज्‍जिस्सति।

(ख) यत्थ वा पन वेदनाक्खन्धो नुप्पज्‍जिस्सति  तत्थ रूपक्खन्धो नुप्पज्‍जतीति? उप्पज्‍जति।

८९. (क) यत्थ वेदनाक्खन्धो नुप्पज्‍जति तत्थ सञ्‍ञाक्खन्धो नुप्पज्‍जिस्सतीति? आमन्ता।

(ख) यत्थ  वा पन सञ्‍ञाक्खन्धो नुप्पज्‍जिस्सति तत्थ वेदनाक्खन्धो नुप्पज्‍जतीति? आमन्ता।

(च) पच्‍चनीकपुग्गलोकासा

९०. (क) यस्स यत्थ रूपक्खन्धो नुप्पज्‍जति तस्स तत्थ वेदनाक्खन्धो नुप्पज्‍जिस्सतीति?

पञ्‍चवोकारा चवन्तानं अरूपानं तेसं तत्थ रूपक्खन्धो नुप्पज्‍जति, नो च तेसं तत्थ वेदनाक्खन्धो नुप्पज्‍जिस्सति। पञ्‍चवोकारे परिनिब्बन्तानं अरूपे पच्छिमभविकानं असञ्‍ञसत्ता चवन्तानं तेसं तत्थ रूपक्खन्धो च नुप्पज्‍जति वेदनाक्खन्धो च नुप्पज्‍जिस्सति।

(ख) यस्स वा पन यत्थ वेदनाक्खन्धो नुप्पज्‍जिस्सति तस्स तत्थ रूपक्खन्धो नुप्पज्‍जतीति?

पच्छिमभविकानं पञ्‍चवोकारं उपपज्‍जन्तानं असञ्‍ञसत्तं उपपज्‍जन्तानं तेसं तत्थ वेदनाक्खन्धो नुप्पज्‍जिस्सति, नो च तेसं तत्थ रूपक्खन्धो नुप्पज्‍जति। पञ्‍चवोकारे परिनिब्बन्तानं अरूपे पच्छिमभविकानं असञ्‍ञसत्ता चवन्तानं तेसं तत्थ वेदनाक्खन्धो च नुप्पज्‍जिस्सति रूपक्खन्धो च नुप्पज्‍जति।

९१. (क) यस्स यत्थ वेदनाक्खन्धो नुप्पज्‍जति तस्स तत्थ सञ्‍ञाक्खन्धो नुप्पज्‍जिस्सतीति?

चतुवोकारा पञ्‍चवोकारा चवन्तानं तेसं तत्थ वेदनाक्खन्धो नुप्पज्‍जति, नो च तेसं तत्थ सञ्‍ञाक्खन्धो नुप्पज्‍जिस्सति। परिनिब्बन्तानं असञ्‍ञसत्तानं तेसं तत्थ वेदनाक्खन्धो च नुप्पज्‍जति सञ्‍ञाक्खन्धो च नुप्पज्‍जिस्सति।

(ख) यस्स वा पन  यत्थ सञ्‍ञाक्खन्धो नुप्पज्‍जिस्सति तस्स तत्थ वेदनाक्खन्धो नुप्पज्‍जतीति?

पच्छिमभविकानं  उपपज्‍जन्तानं तेसं  तत्थ सञ्‍ञाक्खन्धो नुप्पज्‍जिस्सति, नो च तेसं तत्थ वेदनाक्खन्धो नुप्पज्‍जति। परिनिब्बन्तानं असञ्‍ञसत्तानं तेसं तत्थ सञ्‍ञाक्खन्धो च नुप्पज्‍जिस्सति वेदनाक्खन्धो च नुप्पज्‍जति।

(६) अतीतानागतवारो

(क) अनुलोमपुग्गलो

९२. (क) यस्स रूपक्खन्धो उप्पज्‍जित्थ तस्स वेदनाक्खन्धो उप्पज्‍जिस्सतीति?

पच्छिमभविकानं तेसं रूपक्खन्धो उप्पज्‍जित्थ, नो च तेसं वेदनाक्खन्धो उप्पज्‍जिस्सति। इतरेसं तेसं रूपक्खन्धो च उप्पज्‍जित्थ वेदनाक्खन्धो च उप्पज्‍जिस्सति।

(ख) यस्स वा पन वेदनाक्खन्धो उप्पज्‍जिस्सति तस्स रूपक्खन्धो उप्पज्‍जित्थाति? आमन्ता।

९३. (क) यस्स वेदनाक्खन्धो उप्पज्‍जित्थ तस्स सञ्‍ञाक्खन्धो उप्पज्‍जिस्सतीति?

पच्छिमभविकानं तेसं वेदनाक्खन्धो उप्पज्‍जित्थ, नो च तेसं सञ्‍ञाक्खन्धो उप्पज्‍जिस्सति। इतरेसं तेसं वेदनाक्खन्धो च उप्पज्‍जित्थ सञ्‍ञाक्खन्धो च उप्पज्‍जिस्सति।

(ख) यस्स वा पन सञ्‍ञाक्खन्धो उप्पज्‍जिस्सति तस्स वेदनाक्खन्धो उप्पज्‍जित्थाति? आमन्ता।

(ख) अनुलोमओकासो

९४. (क) यत्थ रूपक्खन्धो उप्पज्‍जित्थ तत्थ वेदनाक्खन्धो उप्पज्‍जिस्सतीति?

असञ्‍ञसत्ते तत्थ रूपक्खन्धो उप्पज्‍जित्थ, नो च तत्थ वेदनाक्खन्धो  उप्पज्‍जिस्सति। पञ्‍चवोकारे तत्थ रूपक्खन्धो च उप्पज्‍जित्थ वेदनाक्खन्धो च उप्पज्‍जिस्सति।

(ख) यत्थ वा पन  वेदनाक्खन्धो उप्पज्‍जिस्सति तत्थ रूपक्खन्धो उप्पज्‍जित्थाति?

अरूपे तत्थ वेदनाक्खन्धो उप्पज्‍जिस्सति, नो च तत्थ रूपक्खन्धो उप्पज्‍जित्थ। पञ्‍चवोकारे तत्थ वेदनाक्खन्धो च उप्पज्‍जिस्सति रूपक्खन्धो च उप्पज्‍जित्थ।

९५. (क) यत्थ वेदनाक्खन्धो उप्पज्‍जित्थ तत्थ सञ्‍ञाक्खन्धो उप्पज्‍जिस्सतीति? आमन्ता।

(ख) यत्थ वा पन सञ्‍ञाक्खन्धो उप्पज्‍जिस्सति तत्थ वेदनाक्खन्धो उप्पज्‍जित्थाति? आमन्ता।

(ग) अनुलोमपुग्गलोकासा

९६. (क) यस्स  यत्थ रूपक्खन्धो उप्पज्‍जित्थ तस्स तत्थ वेदनाक्खन्धो उप्पज्‍जिस्सतीति?

पञ्‍चवोकारे पच्छिमभविकानं असञ्‍ञसत्तानं तेसं तत्थ रूपक्खन्धो उप्पज्‍जित्थ, नो च तेसं तत्थ वेदनाक्खन्धो उप्पज्‍जिस्सति। इतरेसं पञ्‍चवोकारानं तेसं तत्थ रूपक्खन्धो च उप्पज्‍जित्थ वेदनाक्खन्धो च उप्पज्‍जिस्सति।

(ख) यस्स वा पन यत्थ वेदनाक्खन्धो उप्पज्‍जिस्सति तस्स तत्थ रूपक्खन्धो उप्पज्‍जित्थाति?

अरूपानं तेसं तत्थ वेदनाक्खन्धो उप्पज्‍जिस्सति, नो च तेसं तत्थ रूपक्खन्धो उप्पज्‍जित्थ। पञ्‍चवोकारानं तेसं तत्थ वेदनाक्खन्धो च उप्पज्‍जिस्सति रूपक्खन्धो च उप्पज्‍जित्थ।

९७. (क) यस्स  यत्थ वेदनाक्खन्धो उप्पज्‍जित्थ तस्स तत्थ सञ्‍ञाक्खन्धो उप्पज्‍जिस्सतीति?

पच्छिमभविकानं तेसं तत्थ वेदनाक्खन्धो उप्पज्‍जित्थ, नो च तेसं तत्थ सञ्‍ञाक्खन्धो उप्पज्‍जिस्सति। इतरेसं चतुवोकारानं पञ्‍चवोकारानं तेसं तत्थ वेदनाक्खन्धो च उप्पज्‍जित्थ  सञ्‍ञाक्खन्धो च उप्पज्‍जिस्सति।

(ख) यस्स वा पन यत्थ सञ्‍ञाक्खन्धो उप्पज्‍जिस्सति तस्स तत्थ वेदनाक्खन्धो उप्पज्‍जित्थाति? आमन्ता।

(घ) पच्‍चनीकपुग्गलो

९८. (क) यस्स रूपक्खन्धो नुप्पज्‍जित्थ तस्स वेदनाक्खन्धो नुप्पज्‍जिस्सतीति? नत्थि।

(ख) यस्स वा पन वेदनाक्खन्धो नुप्पज्‍जिस्सति तस्स रूपक्खन्धो नुप्पज्‍जित्थाति? उप्पज्‍जित्थ।

९९. (क) यस्स वेदनाक्खन्धो नुप्पज्‍जित्थ तस्स सञ्‍ञाक्खन्धो नुप्पज्‍जिस्सतीति? नत्थि।

(ख) यस्स वा पन सञ्‍ञाक्खन्धो नुप्पज्‍जिस्सति तस्स वेदनाक्खन्धो नुप्पज्‍जित्थाति? उप्पज्‍जित्थ।

(ङ) पच्‍चनीकओकासो

१००. (क) यत्थ रूपक्खन्धो नुप्पज्‍जित्थ तत्थ वेदनाक्खन्धो नुप्पज्‍जिस्सतीति? उप्पज्‍जिस्सति।

(ख) यत्थ वा पन वेदनाक्खन्धो नुप्पज्‍जिस्सति तत्थ रूपक्खन्धो नुप्पज्‍जित्थाति? उप्पज्‍जित्थ।

१०१. (क) यत्थ वेदनाक्खन्धो नुप्पज्‍जित्थ तत्थ सञ्‍ञाक्खन्धो नुप्पज्‍जिस्सतीति? आमन्ता।

(ख) यत्थ वा पन सञ्‍ञाक्खन्धो नुप्पज्‍जिस्सति तत्थ वेदनाक्खन्धो नुप्पज्‍जित्थाति? आमन्ता।

(च) पच्‍चनीकपुग्गलोकासा

१०२. (क) यस्स  यत्थ रूपक्खन्धो नुप्पज्‍जित्थ तस्स तत्थ वेदनाक्खन्धो नुप्पज्‍जिस्सतीति?

अरूपानं तेसं तत्थ रूपक्खन्धो नुप्पज्‍जित्थ, नो च तेसं तत्थ वेदनाक्खन्धो नुप्पज्‍जिस्सति। सुद्धावासानं अरूपे पच्छिमभविकानं तेसं तत्थ रूपक्खन्धो च नुप्पज्‍जित्थ वेदनाक्खन्धो च नुप्पज्‍जिस्सति।

(ख) यस्स वा पन यत्थ वेदनाक्खन्धो नुप्पज्‍जिस्सति तस्स  तत्थ रूपक्खन्धो नुप्पज्‍जित्थाति?

पञ्‍चवोकारे पच्छिमभविकानं असञ्‍ञसत्तानं तेसं तत्थ वेदनाक्खन्धो नुप्पज्‍जिस्सति, नो च तेसं तत्थ रूपक्खन्धो नुप्पज्‍जित्थ। सुद्धावासानं अरूपे पच्छिमभविकानं तेसं तत्थ वेदनाक्खन्धो च नुप्पज्‍जिस्सति रूपक्खन्धो च नुप्पज्‍जित्थ।

१०३. (क) यस्स यत्थ वेदनाक्खन्धो नुप्पज्‍जित्थ तस्स तत्थ सञ्‍ञाक्खन्धो नुप्पज्‍जिस्सतीति? आमन्ता।

(ख) यस्स वा पन यत्थ सञ्‍ञाक्खन्धो नुप्पज्‍जिस्सति तस्स तत्थ वेदनाक्खन्धो नुप्पज्‍जित्थाति?

पच्छिमभविकानं तेसं तत्थ सञ्‍ञाक्खन्धो नुप्पज्‍जिस्सति, नो च तेसं तत्थ वेदनाक्खन्धो नुप्पज्‍जित्थ। सुद्धावासानं असञ्‍ञसत्तानं तेसं तत्थ सञ्‍ञाक्खन्धो च नुप्पज्‍जिस्सति वेदनाक्खन्धो च नुप्पज्‍जित्थ।

उप्पादवारो निट्ठितो।

२. पवत्ति २. निरोधवारो

(१) पच्‍चुप्पन्‍नवारो

(क) अनुलोमपुग्गलो

१०४. (क) यस्स  रूपक्खन्धो निरुज्झति तस्स वेदनाक्खन्धो निरुज्झतीति?

असञ्‍ञसत्ता चवन्तानं तेसं रूपक्खन्धो निरुज्झति, नो च तेसं वेदनाक्खन्धो निरुज्झति। पञ्‍चवोकारा चवन्तानं तेसं रूपक्खन्धो च निरुज्झति वेदनाक्खन्धो च निरुज्झति।

(ख) यस्स वा पन वेदनाक्खन्धो निरुज्झति तस्स रूपक्खन्धो निरुज्झतीति?

अरूपा चवन्तानं तेसं वेदनाक्खन्धो निरुज्झति, नो च तेसं रूपक्खन्धो निरुज्झति। पञ्‍चवोकारा चवन्तानं तेसं वेदनाक्खन्धो च निरुज्झति रूपक्खन्धो च निरुज्झति।

(ख) अनुलोमओकासो

१०५. (क) यत्थ  रूपक्खन्धो निरुज्झति तत्थ वेदनाक्खन्धो निरुज्झतीति?

असञ्‍ञसत्ते तत्थ रूपक्खन्धो निरुज्झति, नो च तत्थ वेदनाक्खन्धो निरुज्झति। पञ्‍चवोकारे तत्थ रूपक्खन्धो च निरुज्झति वेदनाक्खन्धो च निरुज्झति।

(ख) यत्थ वा पन वेदनाक्खन्धो निरुज्झति तत्थ रूपक्खन्धो निरुज्झतीति?

अरूपे तत्थ वेदनाक्खन्धो निरुज्झति, नो च तत्थ रूपक्खन्धो निरुज्झति। पञ्‍चवोकारे तत्थ वेदनाक्खन्धो च निरुज्झति रूपक्खन्धो च निरुज्झति।

(ग) अनुलोमपुग्गलोकासा

१०६. (क) यस्स  यत्थ रूपक्खन्धो निरुज्झति तस्स तत्थ वेदनाक्खन्धो निरुज्झतीति?

असञ्‍ञसत्ता चवन्तानं तेसं तत्थ रूपक्खन्धो निरुज्झति, नो च तेसं तत्थ वेदनाक्खन्धो निरुज्झति। पञ्‍चवोकारा चवन्तानं तेसं तत्थ रूपक्खन्धो च निरुज्झति वेदनाक्खन्धो च निरुज्झति।

(ख) यस्स वा पन यत्थ वेदनाक्खन्धो निरुज्झति तस्स तत्थ रूपक्खन्धो निरुज्झतीति?

अरूपा चवन्तानं तेसं तत्थ वेदनाक्खन्धो निरुज्झति, नो च तेसं तत्थ रूपक्खन्धो निरुज्झति। पञ्‍चवोकारा चवन्तानं तेसं तत्थ वेदनाक्खन्धो च निरुज्झति रूपक्खन्धो च निरुज्झति।

(घ) पच्‍चनीकपुग्गलो

१०७. (क) यस्स रूपक्खन्धो न निरुज्झति तस्स वेदनाक्खन्धो न निरुज्झतीति?

अरूपा चवन्तानं तेसं रूपक्खन्धो न निरुज्झति, नो च तेसं वेदनाक्खन्धो न निरुज्झति। सब्बेसं उपपज्‍जन्तानं तेसं रूपक्खन्धो च न निरुज्झति वेदनाक्खन्धो च न निरुज्झति।

(ख) यस्स वा पन वेदनाक्खन्धो न निरुज्झति तस्स रूपक्खन्धो न निरुज्झतीति?

असञ्‍ञसत्ता चवन्तानं तेसं वेदनाक्खन्धो न निरुज्झति, नो च तेसं रूपक्खन्धो न निरुज्झति। सब्बेसं उपपज्‍जन्तानं तेसं वेदनाक्खन्धो च  न निरुज्झति रूपक्खन्धो च न निरुज्झति।

(ङ) पच्‍चनीकओकासो

१०८. (क) यत्थ रूपक्खन्धो न निरुज्झति तत्थ वेदनाक्खन्धो न निरुज्झतीति? निरुज्झति।

(ख) यत्थ वा पन वेदनाक्खन्धो न निरुज्झति तत्थ रूपक्खन्धो न निरुज्झतीति? निरुज्झति।

(च) पच्‍चनीकपुग्गलोकासा

१०९. (क) यस्स  यत्थ रूपक्खन्धो न निरुज्झति तस्स तत्थ वेदनाक्खन्धो न निरुज्झतीति?

अरूपा चवन्तानं तेसं तत्थ रूपक्खन्धो न निरुज्झति, नो च तेसं तत्थ वेदनाक्खन्धो न निरुज्झति। सब्बेसं उपपज्‍जन्तानं तेसं तत्थ रूपक्खन्धो च न निरुज्झति वेदनाक्खन्धो च न निरुज्झति।

(ख) यस्स वा पन यत्थ वेदनाक्खन्धो न निरुज्झति तस्स तत्थ रूपक्खन्धो न निरुज्झतीति?

असञ्‍ञसत्ता चवन्तानं तेसं तत्थ वेदनाक्खन्धो न निरुज्झति, नो च तेसं तत्थ रूपक्खन्धो न निरुज्झति। सब्बेसं उपपज्‍जन्तानं तेसं तत्थ वेदनाक्खन्धो च न निरुज्झति रूपक्खन्धो च न निरुज्झति।

(२) अतीतवारो

(क) अनुलोमपुग्गलो

११०. (क) यस्स रूपक्खन्धो निरुज्झित्थ तस्स वेदनाक्खन्धो निरुज्झित्थाति? आमन्ता।

(ख) यस्स वा पन वेदनाक्खन्धो निरुज्झित्थ तस्स रूपक्खन्धो निरुज्झित्थाति? आमन्ता।

(ख) अनुलोमओकासो

१११. (क) यत्थ रूपक्खन्धो निरुज्झित्थ तत्थ वेदनाक्खन्धो निरुज्झित्थाति?

असञ्‍ञसत्ते तत्थ रूपक्खन्धो निरुज्झत्थ, नो च तत्थ वेदनाक्खन्धो निरुज्झित्थ। पञ्‍चवोकारे तत्थ रूपक्खन्धो च निरुज्झित्थ  वेदनाक्खन्धो च निरुज्झित्थ।

(ख) यत्थ  वा पन वेदनाक्खन्धो निरुज्झित्थ तत्थ रूपक्खन्धो निरुज्झित्थाति?

अरूपे तत्थ वेदनाक्खन्धो निरुज्झित्थ, नो च तत्थ रूपक्खन्धो निरुज्झित्थ। पञ्‍चवोकारे तत्थ वेदनाक्खन्धो च निरुज्झित्थ रूपक्खन्धो च निरुज्झित्थ।

(ग) अनुलोमपुग्गलोकासा

११२. (क) यस्स यत्थ रूपक्खन्धो निरुज्झित्थ तस्स तत्थ वेदनाक्खन्धो निरुज्झित्थाति?

असञ्‍ञसत्तानं तेसं तत्थ रूपक्खन्धो निरुज्झित्थ, नो च तेसं तत्थ वेदनाक्खन्धो निरुज्झित्थ। पञ्‍चवोकारानं तेसं तत्थ रूपक्खन्धो च निरुज्झित्थ वेदनाक्खन्धो च निरुज्झित्थ।

(ख) यस्स वा पन यत्थ वेदनाक्खन्धो निरुज्झित्थ तस्स तत्थ रूपक्खन्धो निरुज्झित्थाति?

अरूपानं तेसं  तत्थ वेदनाक्खन्धो निरुज्झित्थ, नो च तेसं तत्थ रूपक्खन्धो निरुज्झित्थ। पञ्‍चवोकारानं तेसं तत्थ वेदनाक्खन्धो च निरुज्झित्थ रूपक्खन्धो च निरुज्झित्थ।

(घ) पच्‍चनीकपुग्गलो

११३. (क) यस्स रूपक्खन्धो न निरुज्झित्थ तस्स वेदनाक्खन्धो न निरुज्झित्थाति? नत्थि।

(ख) यस्स वा पन वेदनाक्खन्धो न निरुज्झित्थ तस्स रूपक्खन्धो न निरुज्झित्थाति? नत्थि।

(ङ) पच्‍चनीकओकासो

११४. (क) यत्थ रूपक्खन्धो न निरुज्झित्थ तत्थ वेदनाक्खन्धो न निरुज्झित्थाति? निरुज्झित्थ।

(ख) यत्थ  वा पन वेदनाक्खन्धो न निरुज्झित्थ तत्थ रूपक्खन्धो न निरुज्झित्थाति? निरुज्झित्थ।

(च) पच्‍चनीकपुग्गलोकासा

११५. (क) यस्स यत्थ रूपक्खन्धो न निरुज्झित्थ तस्स तत्थ वेदनाक्खन्धो न निरुज्झित्थाति?

अरूपानं तेसं तत्थ रूपक्खन्धो न निरुज्झित्थ, नो  च तेसं तत्थ वेदनाक्खन्धो न निरुज्झित्थ। सुद्धावासानं तेसं तत्थ रूपक्खन्धो च न निरुज्झित्थ वेदनाक्खन्धो च न निरुज्झित्थ।

(ख) यस्स वा पन यत्थ वेदनाक्खन्धो न निरुज्झित्थ तस्स तत्थ रूपक्खन्धो न निरुज्झित्थाति?

असञ्‍ञसत्तानं तेसं तत्थ वेदनाक्खन्धो न निरुज्झित्थ, नो च तेसं तत्थ रूपक्खन्धो न निरुज्झित्थ। सुद्धावासानं तेसं तत्थ वेदनाक्खन्धो च न निरुज्झित्थ रूपक्खन्धो च न निरुज्झित्थ।

(३) अनागतवारो

(क) अनुलोमपुग्गलो

११६. (क) यस्स रूपक्खन्धो निरुज्झिस्सति तस्स वेदनाक्खन्धो निरुज्झिस्सतीति? आमन्ता।

(ख) यस्स वा पन वेदनाक्खन्धो निरुज्झिस्सति तस्स रूपक्खन्धो निरुज्झिस्सतीति?

पच्छिमभविकानं अरूपं उपपज्‍जन्तानं ये च अरूपं उपपज्‍जित्वा परिनिब्बायिस्सन्ति तेसं चवन्तानं तेसं वेदनाक्खन्धो निरुज्झिस्सति, नो च तेसं रूपक्खन्धो निरुज्झिस्सति। इतरेसं तेसं वेदनाक्खन्धो च निरुज्झिस्सति रूपक्खन्धो च निरुज्झिस्सति।

(ख) अनुलोमओकासो

११७. (क) यत्थ  रूपक्खन्धो निरुज्झिस्सति तत्थ वेदनाक्खन्धो निरुज्झिस्सतीति?

असञ्‍ञसत्ते तत्थ रूपक्खन्धो निरुज्झिस्सति, नो च तत्थ वेदनाक्खन्धो निरुज्झिस्सति। पञ्‍चवोकारे तत्थ रूपक्खन्धो च निरुज्झिस्सति वेदनाक्खन्धो च निरुज्झिस्सति।

(ख) यत्थ वा पन वेदनाक्खन्धो निरुज्झिस्सति तत्थ रूपक्खन्धो निरुज्झिस्सतीति?

अरूपे तत्थ वेदनाक्खन्धो निरुज्झिस्सति, नो च तत्थ रूपक्खन्धो निरुज्झिस्सति। पञ्‍चवोकारे  तत्थ वेदनाक्खन्धो च निरुज्झिस्सति रूपक्खन्धो च निरुज्झिस्सति।

(ग) अनुलोमपुग्गलोकासा

११८. (क) यस्स यत्थ रूपक्खन्धो निरुज्झिस्सति तस्स तत्थ वेदनाक्खन्धो निरुज्झिस्सतीति?

असञ्‍ञसत्तानं तेसं तत्थ रूपक्खन्धो निरुज्झिस्सति, नो च तेसं तत्थ वेदनाक्खन्धो निरुज्झिस्सति। पञ्‍चवोकारानं तेसं तत्थ रूपक्खन्धो च निरुज्झिस्सति वेदनाक्खन्धो च निरुज्झिस्सति।

(ख) यस्स वा पन यत्थ वेदनाक्खन्धो निरुज्झिस्सति तस्स तत्थ रूपक्खन्धो निरुज्झिस्सतीति?

अरूपानं तेसं तत्थ वेदनाक्खन्धो निरुज्झिस्सति, नो च तेसं तत्थ रूपक्खन्धो निरुज्झिस्सति। पञ्‍चवोकारानं तेसं तत्थ वेदनाक्खन्धो च निरुज्झिस्सति रूपक्खन्धो च निरुज्झिस्सति।

(घ) पच्‍चनीकपुग्गलो

११९. (क) यस्स रूपक्खन्धो न निरुज्झिस्सति तस्स वेदनाक्खन्धो न निरुज्झिस्सतीति?

पच्छिमभविकानं  अरूपं उपपज्‍जन्तानं ये च अरूपं उपपज्‍जित्वा परिनिब्बायिस्सन्ति तेसं चवन्तानं तेसं रूपक्खन्धो न निरुज्झिस्सति, नो च तेसं वेदनाक्खन्धो न निरुज्झिस्सति। परिनिब्बन्तानं तेसं रूपक्खन्धो च न निरुज्झिस्सति वेदनाक्खन्धो च न निरुज्झिस्सति।

(ख) यस्स वा पन वेदनाक्खन्धो न निरुज्झिस्सति तस्स रूपक्खन्धो न निरुज्झिस्सतीति? आमन्ता।

(ङ) पच्‍चनीकओकासो

१२०. (क) यत्थ रूपक्खन्धो न निरुज्झिस्सति तत्थ वेदनाक्खन्धो न निरुज्झिस्सतीति? निरुज्झिस्सति।

(ख) यत्थ वा पन वेदनाक्खन्धो न निरुज्झिस्सति तत्थ रूपक्खन्धो न निरुज्झिस्सतीति? निरुज्झिस्सति।

(च) पच्‍चनीकपुग्गलोकासा

१२१. (क) यस्स  यत्थ रूपक्खन्धो न निरुज्झिस्सति तस्स तत्थ वेदनाक्खन्धो  न निरुज्झिस्सतीति?

अरूपानं तेसं तत्थ रूपक्खन्धो न निरुज्झिस्सति, नो च तेसं तत्थ वेदनाक्खन्धो न निरुज्झिस्सति। परिनिब्बन्तानं तेसं तत्थ रूपक्खन्धो च न निरुज्झिस्सति वेदनाक्खन्धो च न निरुज्झिस्सति।

(ख) यस्स वा पन यत्थ वेदनाक्खन्धो न निरुज्झिस्सति तस्स तत्थ रूपक्खन्धो न निरुज्झिस्सतीति?

असञ्‍ञसत्तानं तेसं तत्थ वेदनाक्खन्धो न निरुज्झिस्सति, नो च तेसं तत्थ रूपक्खन्धो न निरुज्झिस्सति। परिनिब्बन्तानं तेसं तत्थ वेदनाक्खन्धो च न निरुज्झिस्सति रूपक्खन्धो च न निरुज्झिस्सति।

(४) पच्‍चुप्पन्‍नातीतवारो

(क) अनुलोमपुग्गलो

१२२. (क) यस्स  रूपक्खन्धो निरुज्झति तस्स वेदनाक्खन्धो निरुज्झित्थाति? आमन्ता।

(ख) यस्स वा पन वेदनाक्खन्धो निरुज्झित्थ तस्स रूपक्खन्धो निरुज्झतीति?

सब्बेसं उपपज्‍जन्तानं अरूपा चवन्तानं तेसं वेदनाक्खन्धो निरुज्झित्थ, नो च तेसं रूपक्खन्धो निरुज्झति। पञ्‍चवोकारा चवन्तानं असञ्‍ञसत्ता चवन्तानं तेसं वेदनाक्खन्धो च निरुज्झित्थ रूपक्खन्धो च निरुज्झति।

१२३. (क) यस्स वेदनाक्खन्धो निरुज्झति तस्स सञ्‍ञाक्खन्धो निरुज्झित्थाति? आमन्ता।

(ख) यस्स वा पन सञ्‍ञाक्खन्धो निरुज्झित्थ तस्स वेदनाक्खन्धो निरुज्झतीति?

सब्बेसं उपपज्‍जन्तानं असञ्‍ञसत्ता चवन्तानं तेसं सञ्‍ञाक्खन्धो निरुज्झित्थ, नो च तेसं वेदनाक्खन्धो निरुज्झति। चतुवोकारा पञ्‍चवोकारा चवन्तानं तेसं सञ्‍ञाक्खन्धो च निरुज्झित्थ  वेदनाक्खन्धो च निरुज्झति।

(ख) अनुलोमओकासो

१२४. (क) यत्थ रूपक्खन्धो निरुज्झति तत्थ वेदनाक्खन्धो निरुज्झित्थाति?

असञ्‍ञसत्ते तत्थ रूपक्खन्धो निरुज्झति, नो च तत्थ वेदनाक्खन्धो निरुज्झित्थ। पञ्‍चवोकारे तत्थ रूपक्खन्धो च निरुज्झति वेदनाक्खन्धो च निरुज्झित्थ।

(ख) यत्थ  वा पन वेदनाक्खन्धो निरुज्झित्थ तत्थ रूपक्खन्धो निरुज्झतीति?

अरूपे तत्थ वेदनाक्खन्धो निरुज्झित्थ, नो च तत्थ रूपक्खन्धो निरुज्झति। पञ्‍चवोकारे तत्थ वेदनाक्खन्धो च निरुज्झित्थ रूपक्खन्धो च निरुज्झति।

१२५. (क) यत्थ वेदनाक्खन्धो निरुज्झति तत्थ सञ्‍ञाक्खन्धो निरुज्झित्थाति? आमन्ता।

(ख) यत्थ वा पन सञ्‍ञाक्खन्धो निरुज्झित्थ तत्थ वेदनाक्खन्धो निरुज्झतीति? आमन्ता।

(ग) अनुलोमपुग्गलोकासा

१२६. (क) यस्स यत्थ रूपक्खन्धो निरुज्झति तस्स तत्थ वेदनाक्खन्धो निरुज्झित्थाति?

सुद्धावासे परिनिब्बन्तानं असञ्‍ञसत्ता चवन्तानं तेसं तत्थ रूपक्खन्धो निरुज्झति, नो च तेसं तत्थ वेदनाक्खन्धो निरुज्झित्थ। इतरेसं पञ्‍चवोकारा चवन्तानं तेसं तत्थ रूपक्खन्धो च निरुज्झति वेदनाक्खन्धो च निरुज्झित्थ।

(ख) यस्स वा पन यत्थ वेदनाक्खन्धो निरुज्झित्थ तस्स तत्थ रूपक्खन्धो निरुज्झतीति?

पञ्‍चवोकारं उपपज्‍जन्तानं अरूपानं तेसं तत्थ वेदनाक्खन्धो निरुज्झित्थ, नो च तेसं तत्थ रूपक्खन्धो निरुज्झति। पञ्‍चवोकारा चवन्तानं तेसं तत्थ वेदनाक्खन्धो च निरुज्झित्थ रूपक्खन्धो च निरुज्झति।

१२७. (क) यस्स  यत्थ वेदनाक्खन्धो निरुज्झति तस्स तत्थ सञ्‍ञाक्खन्धो निरुज्झित्थाति?

सुद्धावासे  परिनिब्बन्तानं तेसं तत्थ वेदनाक्खन्धो निरुज्झति, नो च तेसं तत्थ सञ्‍ञाक्खन्धो निरुज्झित्थ। इतरेसं चतुवोकारा पञ्‍चवोकारा चवन्तानं तेसं तत्थ वेदनाक्खन्धो च निरुज्झति सञ्‍ञाक्खन्धो च निरुज्झित्थ।

(ख) यस्स वा पन यत्थ सञ्‍ञाक्खन्धो निरुज्झित्थ तस्स तत्थ वेदनाक्खन्धो निरुज्झतीति?

चतुवोकारं पञ्‍चवोकारं उपपज्‍जन्तानं तेसं तत्थ सञ्‍ञाक्खन्धो निरुज्झित्थ, नो च तेसं तत्थ वेदनाक्खन्धो निरुज्झति। चतुवोकारा पञ्‍चवोकारा चवन्तानं तेसं तत्थ सञ्‍ञाक्खन्धो च निरुज्झित्थ वेदनाक्खन्धो च निरुज्झति।

(घ) पच्‍चनीकपुग्गलो

१२८. (क) यस्स रूपक्खन्धो न निरुज्झति तस्स वेदनाक्खन्धो न निरुज्झित्थाति? निरुज्झित्थ।

(ख) यस्स वा पन वेदनाक्खन्धो न निरुज्झित्थ तस्स रूपक्खन्धो न निरुज्झतीति? नत्थि।

१२९. (क) यस्स  वेदनाक्खन्धो न निरुज्झति तस्स सञ्‍ञाक्खन्धो न निरुज्झित्थाति? निरुज्झित्थ।

(ख) यस्स वा पन सञ्‍ञाक्खन्धो न निरुज्झित्थ तस्स वेदनाक्खन्धो न निरुज्झतीति? नत्थि।

(ङ) पच्‍चनीकओकासो

१३०. यत्थ रूपक्खन्धो न निरुज्झति (यत्थकं परिपुण्णं कातब्बं)।

(च) पच्‍चनीकपुग्गलोकासा

१३१. (क) यस्स  यत्थ रूपक्खन्धो न निरुज्झति तस्स तत्थ वेदनाक्खन्धो न निरुज्झित्थाति?

पञ्‍चवोकारं उपपज्‍जन्तानं अरूपानं तेसं तत्थ रूपक्खन्धो न निरुज्झति, नो च तेसं तत्थ वेदनाक्खन्धो न  निरुज्झित्थ। सुद्धावासं उपपज्‍जन्तानं असञ्‍ञसत्तं उपपज्‍जन्तानं तेसं तत्थ रूपक्खन्धो च न निरुज्झति वेदनाक्खन्धो च न निरुज्झित्थ।

(ख) यस्स वा पन यत्थ वेदनाक्खन्धो न निरुज्झित्थ तस्स तत्थ रूपक्खन्धो न निरुज्झतीति?

सुद्धावासे परिनिब्बन्तानं असञ्‍ञसत्ता चवन्तानं तेसं तत्थ वेदनाक्खन्धो न निरुज्झित्थ, नो च तेसं तत्थ रूपक्खन्धो न निरुज्झति। सुद्धावासं उपपज्‍जन्तानं असञ्‍ञसत्तं उपपज्‍जन्तानं तेसं तत्थ वेदनाक्खन्धो च न निरुज्झित्थ रूपक्खन्धो च न निरुज्झति।

१३२. (क) यस्स यत्थ वेदनाक्खन्धो न निरुज्झति तस्स तत्थ सञ्‍ञाक्खन्धो न निरुज्झित्थाति?

चतुवोकारं पञ्‍चवोकारं उपपज्‍जन्तानं तेसं तत्थ वेदनाक्खन्धो न निरुज्झति, नो च तेसं तत्थ सञ्‍ञाक्खन्धो न निरुज्झित्थ। सुद्धावासं उपपज्‍जन्तानं असञ्‍ञसत्तानं तेसं तत्थ वेदनाक्खन्धो च न निरुज्झति सञ्‍ञाक्खन्धो च न निरुज्झित्थ।

(ख) यस्स वा पन यत्थ सञ्‍ञाक्खन्धो न निरुज्झित्थ तस्स तत्थ वेदनाक्खन्धो न निरुज्झतीति?

सुद्धावासे परिनिब्बन्तानं तेसं तत्थ सञ्‍ञाक्खन्धो न निरुज्झित्थ, नो च तेसं तत्थ वेदनाक्खन्धो न निरुज्झति। सुद्धावासं उपपज्‍जन्तानं असञ्‍ञसत्तानं तेसं तत्थ सञ्‍ञाक्खन्धो च न निरुज्झित्थ वेदनाक्खन्धो च न निरुज्झति।

(५) पच्‍चुप्पन्‍नानागतवारो

(क) अनुलोमपुग्गलो

१३३. (क) यस्स  रूपक्खन्धो निरुज्झति तस्स वेदनाक्खन्धो निरुज्झिस्सतीति?

पञ्‍चवोकारे परिनिब्बन्तानं तेसं रूपक्खन्धो निरुज्झति, नो  च तेसं वेदनाक्खन्धो  निरुज्झिस्सति। इतरेसं पञ्‍चवोकारा चवन्तानं असञ्‍ञसत्ता चवन्तानं तेसं रूपक्खन्धो च निरुज्झति वेदनाक्खन्धो च निरुज्झिस्सति।

(ख) यस्स वा पन वेदनाक्खन्धो निरुज्झिस्सति तस्स रूपक्खन्धो निरुज्झतीति?

सब्बेसं उपपज्‍जन्तानं अरूपा चवन्तानं तेसं वेदनाक्खन्धो निरुज्झिस्सति, नो च तेसं रूपक्खन्धो निरुज्झति। पञ्‍चवोकारा चवन्तानं असञ्‍ञसत्ता चवन्तानं तेसं वेदनाक्खन्धो च निरुज्झिस्सति रूपक्खन्धो च निरुज्झति।

१३४. (क) यस्स वेदनाक्खन्धो निरुज्झति तस्स सञ्‍ञाक्खन्धो निरुज्झिस्सतीति?

परिनिब्बन्तानं तेसं वेदनाक्खन्धो निरुज्झति, नो च तेसं सञ्‍ञाक्खन्धो निरुज्झिस्सति। इतरेसं चतुवोकारा पञ्‍चवोकारा चवन्तानं तेसं वेदनाक्खन्धो च निरुज्झति सञ्‍ञाक्खन्धो च निरुज्झिस्सति।

(ख) यस्स वा पन सञ्‍ञाक्खन्धो निरुज्झिस्सति तस्स वेदनाक्खन्धो निरुज्झतीति?

सब्बेसं उपपज्‍जन्तानं असञ्‍ञसत्ता चवन्तानं तेसं सञ्‍ञाक्खन्धो निरुज्झिस्सति, नो च तेसं वेदनाक्खन्धो निरुज्झति। चतुवोकारा पञ्‍चवोकारा चवन्तानं तेसं सञ्‍ञाक्खन्धो च निरुज्झिस्सति वेदनाक्खन्धो निरुज्झति।

(ख) अनुलोमओकासो

१३५. यत्थ  रूपक्खन्धो निरुज्झति…पे॰…।

(ग) अनुलोमपुग्गलोकासा

१३६. (क) यस्स यत्थ रूपक्खन्धो निरुज्झति तस्स तत्थ वेदनाक्खन्धो निरुज्झिस्सतीति?

पञ्‍चवोकारे परिनिब्बन्तानं असञ्‍ञसत्ता चवन्तानं तेसं तत्थ रूपक्खन्धो निरुज्झति, नो च तेसं तत्थ वेदनाक्खन्धो  निरुज्झिस्सति। इतरेसं पञ्‍चवोकारा चवन्तानं तेसं तत्थ रूपक्खन्धो च निरुज्झति वेदनाक्खन्धो च निरुज्झिस्सति।

(ख) यस्स वा पन यत्थ वेदनाक्खन्धो निरुज्झिस्सति तस्स तत्थ रूपक्खन्धो निरुज्झतीति?

पञ्‍चवोकारं उपपज्‍जन्तानं अरूपानं तेसं तत्थ वेदनाक्खन्धो निरुज्झिस्सति, नो च तेसं तत्थ रूपक्खन्धो निरुज्झति। पञ्‍चवोकारा चवन्तानं तेसं तत्थ वेदनाक्खन्धो च निरुज्झिस्सति रूपक्खन्धो च निरुज्झति।

१३७. (क) यस्स यत्थ वेदनाक्खन्धो निरुज्झति तस्स तत्थ सञ्‍ञाक्खन्धो निरुज्झिस्सतीति?

परिनिब्बन्तानं तेसं तत्थ वेदनाक्खन्धो निरुज्झति, नो च तेसं  तत्थ सञ्‍ञाक्खन्धो निरुज्झिस्सति। इतरेसं चतुवोकारा पञ्‍चवोकारा चवन्तानं तेसं तत्थ वेदनाक्खन्धो च निरुज्झति सञ्‍ञाक्खन्धो च निरुज्झिस्सति।

(ख) यस्स वा पन यत्थ सञ्‍ञाक्खन्धो निरुज्झिस्सति तस्स तत्थ वेदनाक्खन्धो निरुज्झतीति?

चतुवोकारं पञ्‍चवोकारं उपपज्‍जन्तानं तेसं तत्थ सञ्‍ञाक्खन्धो निरुज्झिस्सति, नो च तेसं तत्थ वेदनाक्खन्धो निरुज्झति। चतुवोकारा  पञ्‍चवोकारा चवन्तानं तेसं तत्थ सञ्‍ञाक्खन्धो च निरुज्झिस्सति वेदनाक्खन्धो च निरुज्झति।

(घ) पच्‍चनीकपुग्गलो

१३८. (क) यस्स रूपक्खन्धो न निरुज्झति तस्स वेदनाक्खन्धो न निरुज्झिस्सतीति?

सब्बेसं उपपज्‍जन्तानं अरूपा चवन्तानं तेसं रूपक्खन्धो न निरुज्झति, नो च तेसं वेदनाक्खन्धो न निरुज्झिस्सति। अरूपे  परिनिब्बन्तानं तेसं रूपक्खन्धो च न निरुज्झति वेदनाक्खन्धो च न निरुज्झिस्सति।

(ख) यस्स वा पन वेदनाक्खन्धो न निरुज्झिस्सति तस्स रूपक्खन्धो न निरुज्झतीति?

पञ्‍चवोकारे परिनिब्बन्तानं तेसं वेदनाक्खन्धो न निरुज्झिस्सति, नो च तेसं रूपक्खन्धो न निरुज्झति। अरूपे परिनिब्बन्तानं तेसं वेदनाक्खन्धो च न निरुज्झिस्सति रूपक्खन्धो च न निरुज्झति।

१३९. (क) यस्स वेदनाक्खन्धो न निरुज्झति तस्स सञ्‍ञाक्खन्धो न निरुज्झिस्सतीति? निरुज्झिस्सति।

(ख) यस्स वा पन सञ्‍ञाक्खन्धो न निरुज्झिस्सति तस्स वेदनाक्खन्धो न निरुज्झतीति? निरुज्झति।

(ङ) पच्‍चनीकओकासो

१४०. यत्थ रूपक्खन्धो न निरुज्झति…पे॰…।

(च) पच्‍चनीकपुग्गलोकासा

१४१. (क) यस्स यत्थ रूपक्खन्धो न निरुज्झति तस्स तत्थ वेदनाक्खन्धो न निरुज्झिस्सतीति?

पञ्‍चवोकारं उपपज्‍जन्तानं अरूपानं तेसं तत्थ रूपक्खन्धो न निरुज्झति, नो च तेसं तत्थ वेदनाक्खन्धो न निरुज्झिस्सति। अरूपे परिनिब्बन्तानं  असञ्‍ञसत्तं उपपज्‍जन्तानं तेसं तत्थ रूपक्खन्धो च न निरुज्झति वेदनाक्खन्धो च न निरुज्झिस्सति।

(ख) यस्स वा पन यत्थ वेदनाक्खन्धो न निरुज्झिस्सति तस्स तत्थ रूपक्खन्धो न निरुज्झतीति?

पञ्‍चवोकारे परिनिब्बन्तानं  असञ्‍ञसत्ता चवन्तानं तेसं तत्थ वेदनाक्खन्धो न निरुज्झिस्सति, नो च तेसं तत्थ रूपक्खन्धो न निरुज्झति। अरूपे परिनिब्बन्तानं असञ्‍ञसत्तं उपपज्‍जन्तानं तेसं तत्थ वेदनाक्खन्धो च न निरुज्झिस्सति रूपक्खन्धो च न निरुज्झति।

१४२. (क) यस्स  यत्थ वेदनाक्खन्धो न निरुज्झति तस्स तत्थ सञ्‍ञाक्खन्धो न निरुज्झिस्सतीति?

चतुवोकारं पञ्‍चवोकारं उपपज्‍जन्तानं तेसं तत्थ वेदनाक्खन्धो न निरुज्झति, नो च तेसं तत्थ सञ्‍ञाक्खन्धो न निरुज्झिस्सति। असञ्‍ञसत्तानं तेसं तत्थ वेदनाक्खन्धो च न निरुज्झति सञ्‍ञाक्खन्धो च न निरुज्झिस्सति।

(ख) यस्स वा पन यत्थ सञ्‍ञाक्खन्धो न निरुज्झिस्सति तस्स तत्थ वेदनाक्खन्धो न निरुज्झतीति?

परिनिब्बन्तानं तेसं तत्थ सञ्‍ञाक्खन्धो न निरुज्झिस्सति, नो च तेसं तत्थ वेदनाक्खन्धो न निरुज्झति। असञ्‍ञसत्तानं तेसं तत्थ सञ्‍ञाक्खन्धो च न निरुज्झिस्सति वेदनाक्खन्धो च न निरुज्झति।

(६) अतीतानागतवारो

(क) अनुलोमपुग्गलो

१४३. (क) यस्स रूपक्खन्धो निरुज्झित्थ तस्स वेदनाक्खन्धो निरुज्झिस्सतीति?

परिनिब्बन्तानं तेसं रूपक्खन्धो निरुज्झित्थ, नो च तेसं वेदनाक्खन्धो  निरुज्झिस्सति। इतरेसं तेसं रूपक्खन्धो च निरुज्झित्थ वेदनाक्खन्धो च निरुज्झिस्सति।

(ख) यस्स वा पन वेदनाक्खन्धो निरुज्झिस्सति तस्स रूपक्खन्धो निरुज्झित्थाति? आमन्ता।

१४४. (क) यस्स वेदनाक्खन्धो निरुज्झित्थ तस्स सञ्‍ञाक्खन्धो निरुज्झिस्सतीति?

परिनिब्बन्तानं तेसं वेदनाक्खन्धो निरुज्झित्थ, नो च तेसं सञ्‍ञाक्खन्धो निरुज्झिस्सति। इतरेसं तेसं वेदनाक्खन्धो च निरुज्झित्थ सञ्‍ञाक्खन्धो च निरुज्झिस्सति।

(ख) यस्स वा पन सञ्‍ञाक्खन्धो निरुज्झिस्सति तस्स वेदनाक्खन्धो निरुज्झित्थाति? आमन्ता।

(ख) अनुलोमओकासो

१४५. यत्थ  रूपक्खन्धो निरुज्झित्थ…पे॰…।

(ग) अनुलोमपुग्गलोकासा

१४६. (क) यस्स  यत्थ रूपक्खन्धो निरुज्झित्थ तस्स तत्थ वेदनाक्खन्धो निरुज्झिस्सतीति?

पञ्‍चवोकारे परिनिब्बन्तानं असञ्‍ञसत्तानं तेसं तत्थ रूपक्खन्धो निरुज्झित्थ, नो च तेसं तत्थ वेदनाक्खन्धो निरुज्झिस्सति। इतरेसं पञ्‍चवोकारानं तेसं तत्थ रूपक्खन्धो च निरुज्झित्थ वेदनाक्खन्धो च निरुज्झिस्सति।

(ख) यस्स वा पन यत्थ वेदनाक्खन्धो निरुज्झिस्सति तस्स तत्थ रूपक्खन्धो निरुज्झित्थाति?

सुद्धावासं उपपज्‍जन्तानं अरूपानं तेसं तत्थ वेदनाक्खन्धो निरुज्झिस्सति, नो च तेसं तत्थ रूपक्खन्धो निरुज्झित्थ। इतरेसं पञ्‍चवोकारानं  तेसं तत्थ वेदनाक्खन्धो च निरुज्झिस्सति रूपक्खन्धो च निरुज्झित्थ।

१४७. (क) यस्स यत्थ वेदनाक्खन्धो निरुज्झित्थ तस्स तत्थ सञ्‍ञाक्खन्धो निरुज्झिस्सतीति?

परिनिब्बन्तानं तेसं तत्थ वेदनाक्खन्धो निरुज्झित्थ, नो च तेसं तत्थ सञ्‍ञाक्खन्धो निरुज्झिस्सति। इतरेसं चतुवोकारानं पञ्‍चवोकारानं तेसं तत्थ वेदनाक्खन्धो च निरुज्झित्थ सञ्‍ञाक्खन्धो च निरुज्झिस्सति।

(ख) यस्स वा पन यत्थ सञ्‍ञाक्खन्धो निरुज्झिस्सति तस्स तत्थ वेदनाक्खन्धो निरुज्झित्थाति?

सुद्धावासं उपपज्‍जन्तानं तेसं तत्थ सञ्‍ञाक्खन्धो निरुज्झिस्सति, नो च तेसं तत्थ वेदनाक्खन्धो निरुज्झित्थ। इतरेसं चतुवोकारानं पञ्‍चवोकारानं तेसं तत्थ सञ्‍ञाक्खन्धो च निरुज्झिस्सति वेदनाक्खन्धो च निरुज्झित्थ।

(घ) पच्‍चनीकपुग्गलो

१४८. (क) यस्स  रूपक्खन्धो न निरुज्झित्थ तस्स वेदनाक्खन्धो न निरुज्झिस्सतीति? नत्थि।

(ख) यस्स वा पन वेदनाक्खन्धो न निरुज्झिस्सति तस्स रूपक्खन्धो न निरुज्झित्थाति? निरुज्झित्थ।

१४९. (क) यस्स वेदनाक्खन्धो न निरुज्झित्थ तस्स सञ्‍ञाक्खन्धो न निरुज्झिस्सतीति? नत्थि।

(ख) यस्स वा पन सञ्‍ञाक्खन्धो न निरुज्झिस्सति तस्स वेदनाक्खन्धो न निरुज्झित्थाति? निरुज्झित्थ।

(ङ) पच्‍चनीकओकासो

१५०. यत्थ रूपक्खन्धो न निरुज्झित्थ…पे॰…।

(च) पच्‍चनीकपुग्गलोकासा

१५१. (क) यस्स  यत्थ रूपक्खन्धो न निरुज्झित्थ तस्स तत्थ वेदनाक्खन्धो न निरुज्झिस्सतीति?

सुद्धावासं उपपज्‍जन्तानं अरूपानं तेसं तत्थ रूपक्खन्धो न निरुज्झित्थ, नो च तेसं तत्थ वेदनाक्खन्धो न निरुज्झिस्सति। सुद्धावासे परिनिब्बन्तानं अरूपे परिनिब्बन्तानं तेसं तत्थ रूपक्खन्धो च न निरुज्झित्थ, वेदनाक्खन्धो च न निरुज्झिस्सति।

(ख) यस्स वा पन यत्थ वेदनाक्खन्धो न निरुज्झिस्सति तस्स तत्थ रूपक्खन्धो न निरुज्झित्थाति?

पञ्‍चवोकारे परिनिब्बन्तानं असञ्‍ञसत्तानं तेसं तत्थ वेदनाक्खन्धो न निरुज्झिस्सति, नो च तेसं तत्थ रूपक्खन्धो न निरुज्झित्थ। सुद्धावासे परिनिब्बन्तानं अरूपे परिनिब्बन्तानं तेसं तत्थ वेदनाक्खन्धो च न निरुज्झिस्सति रूपक्खन्धो च न निरुज्झित्थ।

१५२. (क) यस्स यत्थ वेदनाक्खन्धो न निरुज्झित्थ तस्स तत्थ सञ्‍ञाक्खन्धो न निरुज्झिस्सतीति?

सुद्धावासं उपपज्‍जन्तानं तेसं तत्थ  वेदनाक्खन्धो न निरुज्झित्थ, नो च तेसं तत्थ सञ्‍ञाक्खन्धो न निरुज्झिस्सति। सुद्धावासे परिनिब्बन्तानं असञ्‍ञसत्तानं तेसं तत्थ वेदनाक्खन्धो च न निरुज्झित्थ सञ्‍ञाक्खन्धो च न निरुज्झिस्सति।

(ख) यस्स वा पन यत्थ सञ्‍ञाक्खन्धो न निरुज्झिस्सति तस्स तत्थ वेदनाक्खन्धो न निरुज्झित्थाति?

परिनिब्बन्तानं तेसं तत्थ सञ्‍ञाक्खन्धो न निरुज्झिस्सति, नो च तेसं तत्थ वेदनाक्खन्धो न निरुज्झित्थ। सुद्धावासे परिनिब्बन्तानं असञ्‍ञसत्तानं तेसं तत्थ सञ्‍ञाक्खन्धो च न निरुज्झिस्सति वेदनाक्खन्धो च न निरुज्झित्थ।

निरोधवारो।

३. उप्पादनिरोधवारो

(१) पच्‍चुप्पन्‍नवारो

(क) अनुलोमपुग्गलो

१५३. (क) यस्स  रूपक्खन्धो उप्पज्‍जति तस्स वेदनाक्खन्धो निरुज्झतीति? नो।

(ख) यस्स वा पन वेदनाक्खन्धो निरुज्झति तस्स रूपक्खन्धो उप्पज्‍जतीति? नो।

१५४. (क) यस्स  वेदनाक्खन्धो उप्पज्‍जति तस्स सञ्‍ञाक्खन्धो निरुज्झतीति? नो।

(ख) यस्स वा पन सञ्‍ञाक्खन्धो निरुज्झति तस्स वेदनाक्खन्धो उप्पज्‍जतीति? नो।

(ख) अनुलोमओकासो

१५५. (क) यत्थ रूपक्खन्धो उप्पज्‍जति तत्थ वेदनाक्खन्धो निरुज्झतीति?

असञ्‍ञसत्ते तत्थ रूपक्खन्धो उप्पज्‍जति, नो च तत्थ वेदनाक्खन्धो निरुज्झति। पञ्‍चवोकारे तत्थ रूपक्खन्धो च उप्पज्‍जति वेदनाक्खन्धो च निरुज्झति।

(ख) यत्थ वा पन वेदनाक्खन्धो निरुज्झति तत्थ रूपक्खन्धो उप्पज्‍जतीति?

अरूपे तत्थ वेदनाक्खन्धो निरुज्झति, नो च तत्थ रूपक्खन्धो  उप्पज्‍जति। पञ्‍चवोकारे तत्थ वेदनाक्खन्धो च निरुज्झति रूपक्खन्धो च उप्पज्‍जति।

१५६. (क) यत्थ वेदनाक्खन्धो उप्पज्‍जति तत्थ सञ्‍ञाक्खन्धो निरुज्झतीति? आमन्ता।

(ख) यत्थ  वा पन सञ्‍ञाक्खन्धो निरुज्झति तत्थ वेदनाक्खन्धो उप्पज्‍जतीति? आमन्ता।

(ग) अनुलोमपुग्गलोकासा

१५७. (क) यस्स यत्थ रूपक्खन्धो उप्पज्‍जति तस्स तत्थ वेदनाक्खन्धो निरुज्झतीति? नो।

(ख) यस्स वा पन यत्थ वेदनाक्खन्धो निरुज्झति तस्स तत्थ रूपक्खन्धो उप्पज्‍जतीति? नो।

१५८. (क) यस्स यत्थ वेदनाक्खन्धो उप्पज्‍जति तस्स तत्थ सञ्‍ञाक्खन्धो निरुज्झतीति? नो।

(ख) यस्स वा पन यत्थ सञ्‍ञाक्खन्धो निरुज्झति तस्स तत्थ वेदनाक्खन्धो उप्पज्‍जतीति? नो।

(घ) पच्‍चनीकपुग्गलो

१५९. (क) यस्स रूपक्खन्धो नुप्पज्‍जति तस्स वेदनाक्खन्धो न निरुज्झतीति?

चतुवोकारा पञ्‍चवोकारा चवन्तानं तेसं रूपक्खन्धो नुप्पज्‍जति, नो च तेसं वेदनाक्खन्धो न निरुज्झति। अरूपं उपपज्‍जन्तानं असञ्‍ञसत्ता चवन्तानं तेसं रूपक्खन्धो च नुप्पज्‍जति वेदनाक्खन्धो च न निरुज्झति।

(ख) यस्स वा पन वेदनाक्खन्धो न निरुज्झति तस्स रूपक्खन्धो नुप्पज्‍जतीति?

पञ्‍चवोकारं उपपज्‍जन्तानं असञ्‍ञसत्तं उपपज्‍जन्तानं तेसं वेदनाक्खन्धो न निरुज्झति, नो  च तेसं रूपक्खन्धो नुप्पज्‍जति। अरूपं उपपज्‍जन्तानं असञ्‍ञसत्ता चवन्तानं तेसं वेदनाक्खन्धो च न निरुज्झति रूपक्खन्धो च नुप्पज्‍जति।

१६०. (क) यस्स  वेदनाक्खन्धो नुप्पज्‍जति तस्स सञ्‍ञाक्खन्धो न निरुज्झतीति?

चतुवोकारा पञ्‍चवोकारा चवन्तानं तेसं वेदनाक्खन्धो नुप्पज्‍जति, नो च तेसं सञ्‍ञाक्खन्धो न निरुज्झति। असञ्‍ञसत्तानं तेसं वेदनाक्खन्धो च नुप्पज्‍जति सञ्‍ञाक्खन्धो च न निरुज्झति।

(ख) यस्स वा पन सञ्‍ञाक्खन्धो न निरुज्झति तस्स वेदनाक्खन्धो नुप्पज्‍जतीति?

चतुवोकारं पञ्‍चवोकारं उपपज्‍जन्तानं तेसं सञ्‍ञाक्खन्धो न निरुज्झति, नो च तेसं वेदनाक्खन्धो नुप्पज्‍जति। असञ्‍ञसत्तानं तेसं सञ्‍ञाक्खन्धो च न निरुज्झति वेदनाक्खन्धो च नुप्पज्‍जति।

(ङ) पच्‍चनीकओकासो

१६१. (क) यत्थ रूपक्खन्धो नुप्पज्‍जति तत्थ वेदनाक्खन्धो न निरुज्झतीति? निरुज्झति।

(ख) यत्थ वा पन वेदनाक्खन्धो न निरुज्झति तत्थ रूपक्खन्धो नुप्पज्‍जतीति? उप्पज्‍जति।

१६२. (क) यत्थ वेदनाक्खन्धो नुप्पज्‍जति तत्थ सञ्‍ञाक्खन्धो न निरुज्झतीति? आमन्ता।

(ख) यत्थ वा पन सञ्‍ञाक्खन्धो न निरुज्झति तत्थ वेदनाक्खन्धो नुप्पज्‍जतीति? आमन्ता।

(च) पच्‍चनीकपुग्गलोकासा

१६३. (क) यस्स यत्थ रूपक्खन्धो नुप्पज्‍जति तस्स तत्थ वेदनाक्खन्धो न निरुज्झतीति?

चतुवोकारा पञ्‍चवोकारा चवन्तानं तेसं तत्थ रूपक्खन्धो नुप्पज्‍जति, नो च तेसं तत्थ वेदनाक्खन्धो न निरुज्झति। अरूपं उपपज्‍जन्तानं असञ्‍ञसत्ता चवन्तानं तेसं तत्थ रूपक्खन्धो नुप्पज्‍जति वेदनाक्खन्धो च न निरुज्झति।

(ख) यस्स वा पन यत्थ वेदनाक्खन्धो न निरुज्झति तस्स तत्थ रूपक्खन्धो नुप्पज्‍जतीति?

पञ्‍चवोकारं उपपज्‍जन्तानं असञ्‍ञसत्तं उपपज्‍जन्तानं तेसं तत्थ वेदनाक्खन्धो  न निरुज्झति, नो च तेसं तत्थ रूपक्खन्धो नुप्पज्‍जति। अरूपं उपपज्‍जन्तानं असञ्‍ञसत्ता चवन्तानं तेसं तत्थ वेदनाक्खन्धो च न निरुज्झति रूपक्खन्धो च नुप्पज्‍जति।

१६४. (क) यस्स  यत्थ वेदनाक्खन्धो नुप्पज्‍जति तस्स तत्थ सञ्‍ञाक्खन्धो न निरुज्झतीति?

चतुवोकारा पञ्‍चवोकारा चवन्तानं तेसं तत्थ वेदनाक्खन्धो नुप्पज्‍जति, नो च तेसं तत्थ सञ्‍ञाक्खन्धो न निरुज्झति। असञ्‍ञसत्तानं तेसं तत्थ वेदनाक्खन्धो च नुप्पज्‍जति सञ्‍ञाक्खन्धो च न निरुज्झति।

(ख) यस्स वा पन यत्थ सञ्‍ञाक्खन्धो न निरुज्झति तस्स तत्थ वेदनाक्खन्धो नुप्पज्‍जतीति?

चतुवोकारं पञ्‍चवोकारं उपपज्‍जन्तानं तेसं तत्थ सञ्‍ञाक्खन्धो न निरुज्झति, नो च तेसं तत्थ वेदनाक्खन्धो नुप्पज्‍जति। असञ्‍ञसत्तानं तेसं तत्थ सञ्‍ञाक्खन्धो च न निरुज्झति वेदनाक्खन्धो च नुप्पज्‍जति।

(२) अतीतवारो

(क) अनुलोमपुग्गलो

१६५. (क) यस्स रूपक्खन्धो उप्पज्‍जित्थ तस्स वेदनाक्खन्धो निरुज्झित्थाति? आमन्ता।

(ख) यस्स वा पन वेदनाक्खन्धो निरुज्झित्थ तस्स रूपक्खन्धो उप्पज्‍जित्थाति? आमन्ता।

१६६. (क) यस्स वेदनाक्खन्धो उप्पज्‍जित्थ तस्स सञ्‍ञाक्खन्धो निरुज्झित्थाति? आमन्ता।

(ख) यस्स  वा पन सञ्‍ञाक्खन्धो निरुज्झित्थ तस्स  वेदनाक्खन्धो उप्पज्‍जित्थाति? आमन्ता।

(ख) अनुलोमओकासो

१६७. यत्थ रूपक्खन्धो उप्पज्‍जित्थ…पे॰…।

(ग) अनुलोमपुग्गलोकासा

१६८. (क) यस्स यत्थ रूपक्खन्धो उप्पज्‍जित्थ तस्स तत्थ वेदनाक्खन्धो निरुज्झित्थाति?

असञ्‍ञसत्तानं तेसं तत्थ रूपक्खन्धो उप्पज्‍जित्थ, नो च तेसं तत्थ वेदनाक्खन्धो निरुज्झित्थ। पञ्‍चवोकारानं तेसं तत्थ रूपक्खन्धो च उप्पज्‍जित्थ वेदनाक्खन्धो च निरुज्झित्थ।

(ख) यस्स वा पन यत्थ वेदनाक्खन्धो निरुज्झित्थ तस्स तत्थ रूपक्खन्धो उप्पज्‍जित्थाति?

अरूपानं तेसं तत्थ वेदनाक्खन्धो निरुज्झित्थ, नो च तेसं तत्थ रूपक्खन्धो उप्पज्‍जित्थ। पञ्‍चवोकारानं तेसं तत्थ वेदनाक्खन्धो च निरुज्झित्थ रूपक्खन्धो च उप्पज्‍जित्थ।

१६९. (क) यस्स  यत्थ वेदनाक्खन्धो उप्पज्‍जित्थ तस्स तत्थ सञ्‍ञाक्खन्धो निरुज्झित्थाति? आमन्ता।

(ख) यस्स वा पन यत्थ सञ्‍ञाक्खन्धो निरुज्झित्थ तस्स तत्थ वेदनाक्खन्धो उप्पज्‍जित्थाति? आमन्ता।

(घ) पच्‍चनीकपुग्गलो

१७०. (क) यस्स रूपक्खन्धो नुप्पज्‍जित्थ तस्स वेदनाक्खन्धो न निरुज्झित्थाति? नत्थि।

(ख) यस्स  वा पन वेदनाक्खन्धो न निरुज्झित्थ तस्स रूपक्खन्धो नुप्पज्‍जित्थाति? नत्थि।

१७१. (क) यस्स वेदनाक्खन्धो नुप्पज्‍जित्थ तस्स सञ्‍ञाक्खन्धो न निरुज्झित्थाति? नत्थि।

(ख) यस्स वा पन सञ्‍ञाक्खन्धो न निरुज्झित्थ तस्स वेदनाक्खन्धो नुप्पज्‍जित्थाति? नत्थि।

(ङ) पच्‍चनीकओकासो

१७२. यत्थ  रूपक्खन्धो नुप्पज्‍जित्थ…पे॰…।

(च) पच्‍चनीकपुग्गलोकासा

१७३. (क) यस्स यत्थ रूपक्खन्धो नुप्पज्‍जित्थ तस्स तत्थ वेदनाक्खन्धो न निरुज्झित्थाति?

अरूपानं तेसं तत्थ रूपक्खन्धो नुप्पज्‍जित्थ, नो च तेसं तत्थ वेदनाक्खन्धो न निरुज्झित्थ। सुद्धावासानं तेसं तत्थ रूपक्खन्धो च नुप्पज्‍जित्थ वेदनाक्खन्धो च न निरुज्झित्थ।

(ख) यस्स वा पन यत्थ वेदनाक्खन्धो न निरुज्झित्थ तस्स तत्थ रूपक्खन्धो नुप्पज्‍जित्थाति?

असञ्‍ञसत्तानं तेसं तत्थ वेदनाक्खन्धो न निरुज्झित्थ, नो च तेसं तत्थ रूपक्खन्धो नुप्पज्‍जित्थ। सुद्धावासानं तेसं तत्थ वेदनाक्खन्धो च न निरुज्झित्थ रूपक्खन्धो च नुप्पज्‍जित्थ।

१७४. (क) यस्स यत्थ वेदनाक्खन्धो नुप्पज्‍जित्थ तस्स तत्थ सञ्‍ञाक्खन्धो न निरुज्झित्थाति? आमन्ता।

(ख) यस्स वा पन यत्थ सञ्‍ञाक्खन्धो न निरुज्झित्थ तस्स तत्थ वेदनाक्खन्धो नुप्पज्‍जित्थाति? आमन्ता।

(३) अनागतवारो

(क) अनुलोमपुग्गलो

१७५. (क) यस्स  रूपक्खन्धो उप्पज्‍जिस्सति तस्स वेदनाक्खन्धो निरुज्झिस्सतीति? आमन्ता।

(ख) यस्स वा पन वेदनाक्खन्धो निरुज्झिस्सति तस्स रूपक्खन्धो उप्पज्‍जिस्सतीति?

पच्छिमभविकानं उपपज्‍जन्तानं ये च अरूपं उपपज्‍जित्वा परिनिब्बायिस्सन्ति तेसं वेदनाक्खन्धो निरुज्झिस्सति, नो च तेसं रूपक्खन्धो उप्पज्‍जिस्सति। इतरेसं तेसं वेदनाक्खन्धो च निरुज्झिस्सति रूपक्खन्धो च उप्पज्‍जिस्सति।

१७६. (क) यस्स  वेदनाक्खन्धो उप्पज्‍जिस्सति तस्स सञ्‍ञाक्खन्धो निरुज्झिस्सतीति? आमन्ता।

(ख) यस्स वा पन सञ्‍ञाक्खन्धो निरुज्झिस्सति तस्स वेदनाक्खन्धो उप्पज्‍जिस्सतीति?

पच्छिमभविकानं उपपज्‍जन्तानं तेसं सञ्‍ञाक्खन्धो निरुज्झिस्सति, नो च तेसं वेदनाक्खन्धो उप्पज्‍जिस्सति। इतरेसं तेसं सञ्‍ञाक्खन्धो च निरुज्झिस्सति वेदनाक्खन्धो च उप्पज्‍जिस्सति।

(ख) अनुलोमओकासो

१७७. यत्थ रूपक्खन्धो उप्पज्‍जिस्सति…पे॰…।

(ग) अनुलोमपुग्गलोकासा

१७८. (क) यस्स यत्थ रूपक्खन्धो उप्पज्‍जिस्सति तस्स तत्थ वेदनाक्खन्धो निरुज्झिस्सतीति?

असञ्‍ञसत्तानं  तेसं तत्थ रूपक्खन्धो उप्पज्‍जिस्सति, नो च तेसं तत्थ वेदनाक्खन्धो निरुज्झिस्सति। पञ्‍चवोकारानं तेसं तत्थ रूपक्खन्धो च उप्पज्‍जिस्सति वेदनाक्खन्धो च निरुज्झिस्सति।

(ख) यस्स वा पन यत्थ वेदनाक्खन्धो निरुज्झिस्सति तस्स तत्थ रूपक्खन्धो उप्पज्‍जिस्सतीति?

पच्छिमभविकानं पञ्‍चवोकारं उपपज्‍जन्तानं अरूपानं तेसं तत्थ वेदनाक्खन्धो निरुज्झिस्सति, नो च तेसं तत्थ रूपक्खन्धो उप्पज्‍जिस्सति। इतरेसं पञ्‍चवोकारानं तेसं तत्थ वेदनाक्खन्धो च निरुज्झिस्सति रूपक्खन्धो च उप्पज्‍जिस्सति।

१७९. (क) यस्स यत्थ वेदनाक्खन्धो उप्पज्‍जिस्सति तस्स तत्थ सञ्‍ञाक्खन्धो निरुज्झिस्सतीति? आमन्ता।

(ख) यस्स वा पन यत्थ सञ्‍ञाक्खन्धो निरुज्झिस्सति  तस्स तत्थ वेदनाक्खन्धो उप्पज्‍जिस्सतीति?

पच्छिमभविकानं उपपज्‍जन्तानं तेसं तत्थ सञ्‍ञाक्खन्धो निरुज्झिस्सति, नो  च तेसं तत्थ वेदनाक्खन्धो उप्पज्‍जिस्सति। इतरेसं चतुवोकारानं पञ्‍चवोकारानं तेसं तत्थ सञ्‍ञाक्खन्धो च निरुज्झिस्सति वेदनाक्खन्धो च उप्पज्‍जिस्सति।

(घ) पच्‍चनीकपुग्गलो

१८०. (क) यस्स रूपक्खन्धो नुप्पज्‍जिस्सति तस्स वेदनाक्खन्धो न निरुज्झिस्सतीति?

पच्छिमभविकानं उपपज्‍जन्तानं ये च अरूपं उपपज्‍जित्वा परिनिब्बायिस्सन्ति तेसं रूपक्खन्धो नुप्पज्‍जिस्सति, नो च तेसं वेदनाक्खन्धो न निरुज्झिस्सति। परिनिब्बन्तानं तेसं रूपक्खन्धो च नुप्पज्‍जिस्सति वेदनाक्खन्धो च न निरुज्झिस्सति।

(ख) यस्स  वा पन वेदनाक्खन्धो न निरुज्झिस्सति तस्स रूपक्खन्धो नुप्पज्‍जिस्सतीति? आमन्ता।

१८१. (क) यस्स वेदनाक्खन्धो नुप्पज्‍जिस्सति तस्स सञ्‍ञाक्खन्धो न निरुज्झिस्सतीति?

पच्छिमभविकानं उपपज्‍जन्तानं तेसं वेदनाक्खन्धो नुप्पज्‍जिस्सति, नो च तेसं सञ्‍ञाक्खन्धो न निरुज्झिस्सति। परिनिब्बन्तानं तेसं वेदनाक्खन्धो च नुप्पज्‍जिस्सति सञ्‍ञाक्खन्धो च न निरुज्झिस्सति।

(ख) यस्स वा पन सञ्‍ञाक्खन्धो न निरुज्झिस्सति तस्स वेदनाक्खन्धो नुप्पज्‍जिस्सतीति? आमन्ता।

(ङ) पच्‍चनीकओकासो

१८२. यत्थ रूपक्खन्धो नुप्पज्‍जिस्सति…पे॰…।

(च) पच्‍चनीकपुग्गलोकासा

१८३. (क) यस्स यत्थ रूपक्खन्धो नुप्पज्‍जिस्सति तस्स तत्थ वेदनाक्खन्धो न निरुज्झिस्सतीति?

पच्छिमभविकानं पञ्‍चवोकारं उपपज्‍जन्तानं अरूपानं तेसं तत्थ रूपक्खन्धो नुप्पज्‍जिस्सति, नो च तेसं तत्थ वेदनाक्खन्धो  न निरुज्झिस्सति। परिनिब्बन्तानं तेसं तत्थ रूपक्खन्धो च नुप्पज्‍जिस्सति वेदनाक्खन्धो च न निरुज्झिस्सति।

(ख) यस्स वा पन यत्थ वेदनाक्खन्धो न निरुज्झिस्सति तस्स तत्थ रूपक्खन्धो नुप्पज्‍जिस्सतीति?

असञ्‍ञसत्तानं तेसं तत्थ वेदनाक्खन्धो न निरुज्झिस्सति, नो च तेसं तत्थ रूपक्खन्धो नुप्पज्‍जिस्सति। परिनिब्बन्तानं तेसं तत्थ वेदनाक्खन्धो च न निरुज्झिस्सति रूपक्खन्धो च नुप्पज्‍जिस्सति।

१८४. (क) यस्स  यत्थ वेदनाक्खन्धो नुप्पज्‍जिस्सति तस्स तत्थ सञ्‍ञाक्खन्धो न निरुज्झिस्सतीति?

पच्छिमभविकानं उपपज्‍जन्तानं तेसं तत्थ वेदनाक्खन्धो नुप्पज्‍जिस्सति, नो च तेसं तत्थ सञ्‍ञाक्खन्धो न निरुज्झिस्सति। परिनिब्बन्तानं असञ्‍ञसत्तानं तेसं तत्थ वेदनाक्खन्धो च नुप्पज्‍जिस्सति सञ्‍ञाक्खन्धो च न निरुज्झिस्सति।

(ख) यस्स वा पन यत्थ सञ्‍ञाक्खन्धो न निरुज्झिस्सति तस्स तत्थ वेदनाक्खन्धो नुप्पज्‍जिस्सतीति? आमन्ता।

(४) पच्‍चुप्पन्‍नातीतवारो

(क) अनुलोमपुग्गलो

१८५. (क) यस्स रूपक्खन्धो उप्पज्‍जति तस्स वदनाक्खन्धो निरुज्झित्थाति? आमन्ता।

(ख) यस्स वा पन वेदनाक्खन्धो निरुज्झित्थ तस्स रूपक्खन्धो उप्पज्‍जतीति?

सब्बेसं चवन्तानं अरूपं उपपज्‍जन्तानं तेसं वेदनाक्खन्धो निरुज्झित्थ, नो च तेसं रूपक्खन्धो उप्पज्‍जति। पञ्‍चवोकारं उपपज्‍जन्तानं असञ्‍ञसत्तं उपपज्‍जन्तानं तेसं वेदनाक्खन्धो च निरुज्झित्थ रूपक्खन्धो च उप्पज्‍जति…पे॰…।

(यथा  उप्पादवारे पच्‍चुप्पन्‍नातीतं विभत्तं तथा इध विभजितब्बं)।

(५) पच्‍चुप्पन्‍नानागतवारो

(क) अनुलोमपुग्गलो

१८६. (क) यस्स  रूपक्खन्धो उप्पज्‍जति तस्स वेदनाक्खन्धो निरुज्झिस्सतीति? आमन्ता।

(ख) यस्स वा पन वेदनाक्खन्धो निरुज्झिस्सति तस्स रूपक्खन्धो उप्पज्‍जतीति?

सब्बेसं चवन्तानं अरूपं उपपज्‍जन्तानं तेसं वेदनाक्खन्धो निरुज्झिस्सति, नो च तेसं रूपक्खन्धो उप्पज्‍जति। पञ्‍चवोकारं उपपज्‍जन्तानं असञ्‍ञसत्तं उपपज्‍जन्तानं तेसं वेदनाक्खन्धो च निरुज्झिस्सति रूपक्खन्धो च उप्पज्‍जति।

१८७. (क) यस्स वेदनाक्खन्धो उप्पज्‍जति तस्स सञ्‍ञाक्खन्धो निरुज्झिस्सतीति? आमन्ता।

(ख) यस्स वा पन सञ्‍ञाक्खन्धो निरुज्झिस्सति तस्स वेदनाक्खन्धो उप्पज्‍जतीति?

सब्बेसं चवन्तानं असञ्‍ञसत्तं उपपज्‍जन्तानं तेसं सञ्‍ञाक्खन्धो निरुज्झिस्सति, नो च तेसं वेदनाक्खन्धो उप्पज्‍जति। चतुवोकारं पञ्‍चवोकारं  उपपज्‍जन्तानं तेसं सञ्‍ञाक्खन्धो च निरुज्झिस्सति वेदनाक्खन्धो च उप्पज्‍जति।

(ख) अनुलोमओकासो

१८८. यत्थ रूपक्खन्धो उप्पज्‍जति…पे॰…।

(ग) अनुलोमपुग्गलोकासा

१८९. (क) यस्स  यत्थ रूपक्खन्धो उप्पज्‍जति तस्स तत्थ वेदनाक्खन्धो निरुज्झिस्सतीति?

असञ्‍ञसत्तं उपपज्‍जन्तानं तेसं तत्थ रूपक्खन्धो उप्पज्‍जति, नो च तेसं तत्थ वेदनाक्खन्धो निरुज्झिस्सति। पञ्‍चवोकारं उपपज्‍जन्तानं तेसं तत्थ रूपक्खन्धो च उप्पज्‍जति वेदनाक्खन्धो च निरुज्झिस्सति।

(ख) यस्स वा पन यत्थ वेदनाक्खन्धो  निरुज्झिस्सति तस्स तत्थ रूपक्खन्धो उप्पज्‍जतीति?

पञ्‍चवोकारा चवन्तानं अरूपानं तेसं तत्थ वेदनाक्खन्धो निरुज्झिस्सति, नो च तेसं तत्थ रूपक्खन्धो उप्पज्‍जति। पञ्‍चवोकारं उपपज्‍जन्तानं तेसं तत्थ वेदनाक्खन्धो च निरुज्झिस्सति रूपक्खन्धो च उप्पज्‍जति।

१९०. (क) यस्स यत्थ वेदनाक्खन्धो उप्पज्‍जति तस्स तत्थ सञ्‍ञाक्खन्धो निरुज्झिस्सतीति? आमन्ता।

(ख) यस्स वा पन यत्थ सञ्‍ञाक्खन्धो निरुज्झिस्सति तस्स तत्थ वेदनाक्खन्धो उप्पज्‍जतीति?

चतुवोकारा पञ्‍चवोकारा चवन्तानं तेसं तत्थ सञ्‍ञाक्खन्धो निरुज्झिस्सति, नो च तेसं तत्थ वेदनाक्खन्धो उप्पज्‍जति। चतुवोकारं पञ्‍चवोकारं उपपज्‍जन्तानं तेसं तत्थ सञ्‍ञाक्खन्धो च निरुज्झिस्सति वेदनाक्खन्धो च उप्पज्‍जति।

(घ) पच्‍चनीकपुग्गलो

१९१. (क) यस्स रूपक्खन्धो नुप्पज्‍जति तस्स वेदनाक्खन्धो न निरुज्झिस्सतीति?

सब्बेसं चवन्तानं अरूपं उपपज्‍जन्तानं तेसं रूपक्खन्धो नुप्पज्‍जति, नो च तेसं वेदनाक्खन्धो न निरुज्झिस्सति। परिनिब्बन्तानं तेसं रूपक्खन्धो च नुप्पज्‍जति वेदनाक्खन्धो च न निरुज्झिस्सति।

(ख) यस्स वा पन वेदनाक्खन्धो न निरुज्झिस्सति तस्स रूपक्खन्धो नुप्पज्‍जतीति? आमन्ता।

१९२. (क) यस्स  वेदनाक्खन्धो नुप्पज्‍जति तस्स सञ्‍ञाक्खन्धो न निरुज्झिस्सतीति?

सब्बेसं चवन्तानं असञ्‍ञसत्तं उपपज्‍जन्तानं तेसं  वेदनाक्खन्धो नुप्पज्‍जति, नो च तेसं सञ्‍ञाक्खन्धो न निरुज्झिस्सति। परिनिब्बन्तानं  तेसं वेदनाक्खन्धो च नुप्पज्‍जति सञ्‍ञाक्खन्धो च न निरुज्झिस्सति।

(ख) यस्स वा पन सञ्‍ञाक्खन्धो न निरुज्झिस्सति तस्स वेदनाक्खन्धो नुप्पज्‍जतीति? आमन्ता।

(ङ) पच्‍चनीकओकासो

१९३. यत्थ रूपक्खन्धो नुप्पज्‍जति…पे॰…।

(च) पच्‍चनीकपुग्गलोकासा

१९४. (क) यस्स यत्थ रूपक्खन्धो नुप्पज्‍जति तस्स तत्थ वेदनाक्खन्धो न निरुज्झिस्सतीति?

पञ्‍चवोकारा चवन्तानं अरूपानं तेसं तत्थ रूपक्खन्धो नुप्पज्‍जति, नो च तेसं तत्थ वेदनाक्खन्धो न निरुज्झिस्सति। परिनिब्बन्तानं असञ्‍ञसत्ता चवन्तानं तेसं तत्थ रूपक्खन्धो च नुप्पज्‍जति वेदनाक्खन्धो च न निरुज्झिस्सति।

(ख) यस्स वा पन यत्थ वेदनाक्खन्धो न निरुज्झिस्सति तस्स तत्थ रूपक्खन्धो नुप्पज्‍जतीति?

असञ्‍ञसत्तं उपपज्‍जन्तानं तेसं तत्थ वेदनाक्खन्धो न निरुज्झिस्सति, नो च तेसं तत्थ रूपक्खन्धो नुप्पज्‍जति। परिनिब्बन्तानं असञ्‍ञसत्ता चवन्तानं तेसं तत्थ वेदनाक्खन्धो च न निरुज्झिस्सति रूपक्खन्धो च नुप्पज्‍जति।

१९५. (क) यस्स  यत्थ वेदनाक्खन्धो नुप्पज्‍जति तस्स तत्थ सञ्‍ञाक्खन्धो न निरुज्झिस्सतीति?

चतुवोकारा पञ्‍चवोकारा चवन्तानं तेसं तत्थ वेदनाक्खन्धो नुप्पज्‍जति, नो च तेसं तत्थ सञ्‍ञाक्खन्धो न निरुज्झिस्सति। परिनिब्बन्तानं असञ्‍ञसत्तानं तेसं तत्थ वेदनाक्खन्धो च नुप्पज्‍जति सञ्‍ञाक्खन्धो च न निरुज्झिस्सति।

(ख) यस्स  वा पन यत्थ सञ्‍ञाक्खन्धो न निरुज्झिस्सति तस्स तत्थ वेदनाक्खन्धो नुप्पज्‍जतीति? आमन्ता।

(६) अतीतानागतवारो

(क) अनुलोमपुग्गलो

१९६. (क) यस्स रूपक्खन्धो उप्पज्‍जित्थ तस्स वेदनाक्खन्धो निरुज्झिस्सतीति?

परिनिब्बन्तानं तेसं रूपक्खन्धो उप्पज्‍जित्थ, नो च तेसं वेदनाक्खन्धो निरुज्झिस्सति। इतरेसं तेसं रूपक्खन्धो च उप्पज्‍जित्थ वेदनाक्खन्धो च निरुज्झिस्सति।

(ख) यस्स वा पन वेदनाक्खन्धो निरुज्झिस्सति तस्स रूपक्खन्धो उप्पज्‍जित्थाति? आमन्ता।

१९७. (क) यस्स वेदनाक्खन्धो उप्पज्‍जित्थ तस्स सञ्‍ञाक्खन्धो निरुज्झिस्सतीति?

परिनिब्बन्तानं तेसं वेदनाक्खन्धो उप्पज्‍जित्थ, नो च तेसं सञ्‍ञाक्खन्धो निरुज्झिस्सति। इतरेसं तेसं वेदनाक्खन्धो च उप्पज्‍जित्थ सञ्‍ञाक्खन्धो च निरुज्झिस्सति।

(ख) यस्स वा पन सञ्‍ञाक्खन्धो निरुज्झिस्सति तस्स वेदनाक्खन्धो उप्पज्‍जित्थाति? आमन्ता।

(ख) अनुलोमओकासो

१९८. यत्थ  रूपक्खन्धो उप्पज्‍जित्थ…पे॰…।

(ग) अनुलोमपुग्गलोकासा

१९९. (क) यस्स यत्थ रूपक्खन्धो उप्पज्‍जित्थ तस्स तत्थ वेदनाक्खन्धो निरुज्झिस्सतीति?

पञ्‍चवोकारे परिनिब्बन्तानं असञ्‍ञसत्तानं तेसं तत्थ रूपक्खन्धो उप्पज्‍जित्थ, नो च तेसं तत्थ वेदनाक्खन्धो निरुज्झिस्सति। इतरेसं पञ्‍चवोकारानं तेसं तत्थ रूपक्खन्धो च उप्पज्‍जित्थ वेदनाक्खन्धो च निरुज्झिस्सति।

(ख) यस्स वा पन  यत्थ वेदनाक्खन्धो निरुज्झिस्सति तस्स तत्थ रूपक्खन्धो उप्पज्‍जित्थाति?

सुद्धावासं उपपज्‍जन्तानं अरूपानं तेसं तत्थ वेदनाक्खन्धो निरुज्झिस्सति, नो च तेसं तत्थ रूपक्खन्धो उप्पज्‍जित्थ। इतरेसं पञ्‍चवोकारानं तेसं तत्थ वेदनाक्खन्धो च निरुज्झिस्सति रूपक्खन्धो च उप्पज्‍जित्थ।

२००. (क) यस्स यत्थ वेदनाक्खन्धो उप्पज्‍जित्थ तस्स तत्थ सञ्‍ञाक्खन्धो निरुज्झिस्सतीति?

परिनिब्बन्तानं तेसं तत्थ वेदनाक्खन्धो उप्पज्‍जित्थ, नो च तेसं तत्थ सञ्‍ञाक्खन्धो निरुज्झिस्सति। इतरेसं चतुवोकारानं पञ्‍चवोकारानं तेसं तत्थ वेदनाक्खन्धो च उप्पज्‍जित्थ सञ्‍ञाक्खन्धो च निरुज्झिस्सति।

(ख) यस्स वा पन यत्थ सञ्‍ञाक्खन्धो निरुज्झिस्सति तस्स तत्थ वेदनाक्खन्धो उप्पज्‍जित्थाति?

सुद्धावासं उपपज्‍जन्तानं तेसं तत्थ सञ्‍ञाक्खन्धो निरुज्झिस्सति, नो च तेसं तत्थ वेदनाक्खन्धो उप्पज्‍जित्थ। इतरेसं चतुवोकारानं पञ्‍चवोकारानं तेसं तत्थ सञ्‍ञाक्खन्धो च निरुज्झिस्सति वेदनाक्खन्धो च उप्पज्‍जित्थ।

(घ) पच्‍चनीकपुग्गलो

२०१. (क) यस्स  रूपक्खन्धो नुप्पज्‍जित्थ तस्स वेदनाक्खन्धो न निरुज्झिस्सतीति? नत्थि।

(ख) यस्स वा पन वेदनाक्खन्धो न निरुज्झिस्सति तस्स रूपक्खन्धो नुप्पज्‍जित्थाति? उप्पज्‍जित्थ।

२०२. (क) यस्स वेदनाक्खन्धो नुप्पज्‍जित्थ तस्स सञ्‍ञाक्खन्धो न निरुज्झिस्सतीति? नत्थि।

(ख) यस्स वा पन सञ्‍ञाक्खन्धो न निरुज्झिस्सति तस्स  वेदनाक्खन्धो नुप्पज्‍जित्थाति? उप्पज्‍जित्थ।

(ङ) पच्‍चनीकओकासो

२०३. यत्थ रूपक्खन्धो नुप्पज्‍जित्थ…पे॰…।

(च) पच्‍चनीकपुग्गलोकासा

२०४. (क) यस्स यत्थ रूपक्खन्धो नुप्पज्‍जित्थ तस्स तत्थ वेदनाक्खन्धो न निरुज्झिस्सतीति?

सुद्धावासं उपपज्‍जन्तानं अरूपानं तेसं तत्थ रूपक्खन्धो नुप्पज्‍जित्थ, नो च तेसं तत्थ वेदनाक्खन्धो न निरुज्झिस्सति। सुद्धावासे परिनिब्बन्तानं अरूपे परिनिब्बन्तानं तेसं तत्थ रूपक्खन्धो च नुप्पज्‍जित्थ वेदनाक्खन्धो च न निरुज्झिस्सति।

(ख) यस्स वा पन यत्थ वेदनाक्खन्धो न निरुज्झिस्सति तस्स तत्थ रूपक्खन्धो नुप्पज्‍जित्थाति?

पञ्‍चवोकारे परिनिब्बन्तानं असञ्‍ञसत्तानं तेसं तत्थ वेदनाक्खन्धो न निरुज्झिस्सति, नो च तेसं तत्थ रूपक्खन्धो नुप्पज्‍जित्थ। सुद्धावासे परिनिब्बन्तानं अरूपे परिनिब्बन्तानं तेसं तत्थ वेदनाक्खन्धो च न निरुज्झिस्सति रूपक्खन्धो च नुप्पज्‍जित्थ।

२०५. (क) यस्स यत्थ वेदनाक्खन्धो नुप्पज्‍जित्थ तस्स तत्थ सञ्‍ञाक्खन्धो न निरुज्झिस्सतीति?

सुद्धावासं उपपज्‍जन्तानं तेसं तत्थ वेदनाक्खन्धो नुप्पज्‍जित्थ, नो च तेसं तत्थ सञ्‍ञाक्खन्धो न निरुज्झिस्सति। सुद्धावासे परिनिब्बन्तानं असञ्‍ञसत्तानं तेसं तत्थ वेदनाक्खन्धो च नुप्पज्‍जित्थ सञ्‍ञाक्खन्धो च न निरुज्झिस्सति।

(ख) यस्स वा पन यत्थ सञ्‍ञाक्खन्धो न निरुज्झिस्सति तस्स तत्थ वेदनाक्खन्धो नुप्पज्‍जित्थाति?

परिनिब्बन्तानं तेसं तत्थ सञ्‍ञाक्खन्धो न निरुज्झिस्सति, नो च तेसं तत्थ वेदनाक्खन्धो नुप्पज्‍जित्थ। सुद्धावासे परिनिब्बन्तानं असञ्‍ञसत्तानं तेसं तत्थ सञ्‍ञाक्खन्धो च न निरुज्झिस्सति वेदनाक्खन्धो च नुप्पज्‍जित्थ।

उप्पादनिरोधवारो।

पवत्तिवारो निट्ठितो।

३. परिञ्‍ञावारो

१. पच्‍चुप्पन्‍नवारो

२०६. (क) यो रूपक्खन्धं परिजानाति सो वेदनाक्खन्धं परिजानातीति? आमन्ता।

(ख) यो  वा पन वेदनाक्खन्धं परिजानाति सो रूपक्खन्धं परिजानातीति? आमन्ता।

(क) यो रूपक्खन्धं न परिजानाति सो वेदनाक्खन्धं न परिजानातीति? आमन्ता।

(ख) यो वा पन वेदनाक्खन्धं न परिजानाति सो रूपक्खन्धं न परिजानातीति? आमन्ता।

२. अतीतवारो

२०७. (क) यो रूपक्खन्धं परिजानित्थ सो वेदनाक्खन्धं परिजानित्थाति? आमन्ता।

(ख) यो वा पन वेदनाक्खन्धं परिजानित्थ सो रूपक्खन्धं परिजानित्थाति? आमन्ता।

(क) यो रूपक्खन्धं न परिजानित्थ सो वेदनाक्खन्धं न परिजानित्थाति? आमन्ता।

(ख) यो वा पन वेदनाक्खन्धं न परिजानित्थ सो रूपक्खन्धं न परिजानित्थाति? आमन्ता।

३. अनागतवारो

२०८. (क) यो रूपक्खन्धं परिजानिस्सति सो वेदनाक्खन्धं परिजानिस्सतीति? आमन्ता।

(ख) यो वा पन वेदनाक्खन्धं परिजानिस्सति सो रूपक्खन्धं परिजानिस्सतीति? आमन्ता।

(क) यो  रूपक्खन्धं न परिजानिस्सति सो वेदनाक्खन्धं  न परिजानिस्सतीति? आमन्ता।

(ख) यो वा पन वेदनाक्खन्धं न परिजानिस्सति सो रूपक्खन्धं न परिजानिस्सतीति? आमन्ता।

४. पच्‍चुप्पन्‍नातीतवारो

२०९. (क) यो  रूपक्खन्धं परिजानाति सो वेदनाक्खन्धं परिजानित्थाति? नो।

(ख) यो वा पन वेदनाक्खन्धं परिजानित्थ सो रूपक्खन्धं परिजानातीति? नो।

(क) यो रूपक्खन्धं न परिजानाति सो वेदनाक्खन्धं न परिजानित्थाति?

अरहा रूपक्खन्धं न परिजानाति, नो च वेदनाक्खन्धं न परिजानित्थ। अग्गमग्गसमङ्गिञ्‍च अरहन्तञ्‍च ठपेत्वा अवसेसा पुग्गला रूपक्खन्धञ्‍च न परिजानन्ति वेदनाक्खन्धञ्‍च न परिजानित्थ।

(ख) यो वा पन वेदनाक्खन्धं न परिजानित्थ सो रूपक्खन्धं न परिजानातीति?

अग्गमग्गसमङ्गी वेदनाक्खन्धं न परिजानित्थ, नो च रूपक्खन्धं न परिजानाति। अग्गमग्गसमङ्गिञ्‍च अरहन्तञ्‍च ठपेत्वा अवसेसा पुग्गला वेदनाक्खन्धञ्‍च न परिजानित्थ रूपक्खन्धञ्‍च न परिजानन्ति।

५. पच्‍चुप्पन्‍नानागतवारो

२१०. (क) यो रूपक्खन्धं परिजानाति सो वेदनाक्खन्धं परिजानिस्सतीति? नो।

(ख) यो वा पन वेदनाक्खन्धं परिजानिस्सति सो रूपक्खन्धं परिजानातीति? नो।

(क) यो रूपक्खन्धं न परिजानाति सो वेदनाक्खन्धं न परिजानिस्सतीति?

ये मग्गं पटिलभिस्सन्ति ते रूपक्खन्धं न परिजानन्ति, नो च वेदनाक्खन्धं न परिजानिस्सन्ति। अरहा ये च पुथुज्‍जना मग्गं न पटिलभिस्सन्ति ते रूपक्खन्धञ्‍च न परिजानन्ति वेदनाक्खन्धञ्‍च न परिजानिस्सन्ति।

(ख) यो वा पन वेदनाक्खन्धं न परिजानिस्सति सो रूपक्खन्धं न परिजानातीति?

अग्गमग्गसमङ्गी वेदनाक्खन्धं न परिजानिस्सति, नो  च रूपक्खन्धं न परिजानाति। अरहा ये च पुथुज्‍जना मग्गं न पटिलभिस्सन्ति ते वेदनाक्खन्धञ्‍च न परिजानिस्सन्ति रूपक्खन्धञ्‍च न परिजानन्ति।

६. अतीतानागतवारो

२११. (क) यो  रूपक्खन्धं परिजानित्थ सो वेदनाक्खन्धं परिजानिस्सतीति? नो।

(ख) यो वा पन वेदनाक्खन्धं परिजानिस्सति सो रूपक्खन्धं परिजानित्थाति? नो।

(क) यो रूपक्खन्धं न परिजानित्थ सो वेदनाक्खन्धं न परिजानिस्सतीति?

ये मग्गं पटिलभिस्सन्ति ते रूपक्खन्धं न परिजानित्थ, नो च वेदनाक्खन्धं न परिजानिस्सन्ति। अग्गमग्गसमङ्गी ये च पुथुज्‍जना मग्गं न पटिलभिस्सन्ति ते रूपक्खन्धञ्‍च न परिजानित्थ वेदनाक्खन्धञ्‍च न परिजानिस्सन्ति।

(ख) यो वा पन वेदनाक्खन्धं न परिजानिस्सति सो रूपक्खन्धं न परिजानित्थाति?

अरहा वेदनाक्खन्धं न परिजानिस्सति, नो च रूपक्खन्धं न परिजानित्थ। अग्गमग्गसमङ्गी ये च पुथुज्‍जना मग्गं न पटिलभिस्सन्ति ते वेदनाक्खन्धञ्‍च न परिजानिस्सन्ति रूपक्खन्धञ्‍च न परिजानित्थ।

परिञ्‍ञावारो।

खन्धयमकपाळि निट्ठिता।

॥ नमो तस्स भगवतो अरहतो सम्मासम्बुद्धस्स॥

३. आयतनयमकं

१. पण्णत्तिवारो

(क) उद्देसो

१. द्वादसायतनानि  – चक्खायतनं, सोतायतनं घानायतनं, जिव्हायतनं, कायायतनं, रूपायतनं, सद्दायतनं, गन्धायतनं, रसायतनं, फोट्ठब्बायतनं, मनायतनं, धम्मायतनं।

१. पदसोधनवारो

(क) अनुलोमं

२. (क) चक्खु चक्खायतनं?

(ख) चक्खायतनं चक्खु?

(क) सोतं सोतायतनं?

(ख) सोतायतनं सोतं?

(क) घानं घानायतनं?

(ख) घानायतनं घानं?

(क) जिव्हा  जिव्हायतनं?

(ख) जिव्हायतनं जिव्हा?

(क) कायो कायायतनं?

(ख) कायायतनं कायो?

(क) रूपं रूपायतनं?

(ख) रूपायतनं रूपं?

(क) सद्दो सद्दायतनं?

(ख) सद्दायतनं सद्दो?

(क) गन्धो गन्धायतनं?

(ख) गन्धायतनं गन्धो?

(क) रसो रसायतनं?

(ख) रसायतनं रसो?

(क) फोट्ठब्बो फोट्ठब्बायतनं?

(ख) फोट्ठब्बायतनं फोट्ठब्बो?

(क) मनो मनायतनं?

(ख) मनायतनं मनो?

(क) धम्मो धम्मायतनं?

(ख) धम्मायतनं धम्मो?

(ख) पच्‍चनीकं

३. (क) न  चक्खु न चक्खायतनं?

(ख) न चक्खायतनं न चक्खु?

(क) न सोतं न सोतायतनं?

(ख) न सोतायतनं न सोतं?

(क) न  घानं न घानायतनं?

(ख) न घानायतनं न घानं?

(क) न जिव्हा न जिव्हायतनं?

(ख) न जिव्हायतनं न जिव्हा?

(क) न कायो न कायायतनं?

(ख) न कायायतनं न कायो?

(क) न रूपं न रूपायतनं?

(ख) न रूपायतनं न रूपं?

(क) न सद्दो न सद्दायतनं?

(ख) न सद्दायतनं न सद्दो?

(क) न  गन्धो न गन्धायतनं?

(ख) न गन्धायतनं न गन्धो?

(क) न रसो न रसायतनं?

(ख) न रसायतनं न रसो?

(क) न फोट्ठब्बो न फोट्ठब्बायतनं?

(ख) न फोट्ठब्बायतनं न फोट्ठब्बो?

(क) न मनो न मनायतनं?

(ख) न मनायतनं न मनो?

(क) न धम्मो न धम्मायतनं?

(ख) न धम्मायतनं न धम्मो?

२. पदसोधनमूलचक्‍कवारो

(क) अनुलोमं

४. (क) चक्खु चक्खायतनं?

(ख) आयतना सोतायतनं?

(क) चक्खु  चक्खायतनं?

(ख) आयतना घानायतनं?

(क) चक्खु चक्खायतनं?

(ख) आयतना जिव्हायतनं?…पे॰…

(क) चक्खु चक्खायतनं?

(ख) आयतना धम्मायतनं?

(क) सोतं सोतायतनं?

(ख) आयतना चक्खायतनं?

(क) सोतं सोतायतनं?

(ख) आयतना घानायतनं?…पे॰…

(क) सोतं सोतायतनं?

(ख) आयतना धम्मायतनं?

(क) घानं घानायतनं?

(ख) आयतना चक्खायतनं?…पे॰…

(क) घानं घानायतनं?

(ख) आयतना धम्मायतनं?…पे॰…

(क) धम्मो धम्मायतनं?

(ख) आयतना चक्खायतनं?

(क) धम्मो धम्मायतनं?

(ख) आयतना सोतायतनं?…पे॰…

(क) धम्मो धम्मायतनं?

(ख) आयतना मनायतनं?

(चक्‍कं बन्धितब्बं)

(ख) पच्‍चनीकं

५. (क) न  चक्खु न चक्खायतनं?

(ख) नायतना न सोतायतनं?

(क) न चक्खु न चक्खायतनं?

(ख) नायतना न घानायतनं?…पे॰…

(क) न चक्खु न चक्खायतनं?

(ख) नायतना न धम्मायतनं?

(क) न सोतं न सोतायतनं?

(ख) नायतना न चक्खायतनं?…पे॰…

(क) न सोतं न सोतायतनं?

(ख) नायतना न धम्मायतनं?

(क) न घानं न घानायतनं?

(ख) नायतना न चक्खायतनं?…पे॰…

(क) न घानं न घानायतनं?

(ख) नायतना न धम्मायतनं?…पे॰…

(क) न धम्मो न धम्मायतनं?

(ख) नायतना न चक्खायतनं?

(क) न धम्मो न धम्मायतनं?

(ख) नायतना न सोतायतनं?…पे॰…

(क) न धम्मो न धम्मायतनं?

(ख) नायतना न मनायतनं?

(चक्‍कं बन्धितब्बं)

३. सुद्धायतनवारो

(क) अनुलोमं

६. (क) चक्खु  आयतनं?

(ख) आयतना चक्खु?

(क) सोतं आयतनं?

(ख) आयतना सोतं?

(क) घानं आयतनं?

(ख) आयतना घानं?

(क) जिव्हा आयतनं?

(ख) आयतना जिव्हा?

(क) कायो आयतनं?

(ख) आयतना कायो?

(क) रूपं आयतनं?

(ख) आयतना रूपं?

(क) सद्दो आयतनं?

(ख) आयतना सद्दो?

(क) गन्धो आयतनं?

(ख) आयतना गन्धो?

(क) रसो आयतनं?

(ख) आयतना रसो?

(क) फोट्ठब्बो आयतनं?

(ख) आयतना फोट्ठब्बो?

(क) मनो आयतनं?

(ख) आयतना मनो?

(क) धम्मो आयतनं?

(ख) आयतना धम्मो?

(ख) पच्‍चनीकं

७. (क) न  चक्खु नायतनं?

(ख) नायतना न चक्खु?

(क) न सोतं नायतनं?

(ख) नायतना न सोतं?

(क) न घानं नायतनं?

(ख) नायतना न घानं?

(क) न जिव्हा नायतनं?

(ख) नायतना न जिव्हा?

(क) न कायो नायतनं?

(ख) नायतना न कायो?

(क) न रूपं नायतनं?

(ख) नायतना न रूपं?

(क) न सद्दो नायतनं?

(ख) नायतना न सद्दो?

(क) न गन्धो नायतनं?

(ख) नायतना न गन्धो?

(क) न रसो नायतनं?

(ख) नायतना न रसो?

(क) न फोट्ठब्बो नायतनं?

(ख) नायतना न फोट्ठब्बो?

(क) न मनो नायतनं?

(ख) नायतना न मनो?

(क) न  धम्मो नायतनं?

(ख) नायतना न धम्मो?

४. सुद्धायतनमूलचक्‍कवारो

(क) अनुलोमं

८. (क) चक्खु आयतनं?

(ख) आयतना सोतं?…पे॰…

(क) चक्खु आयतनं?

(ख) आयतना धम्मो?

(क) सोतं आयतनं?

(ख) आयतना चक्खु?…पे॰…

(क) सोतं आयतनं?

(ख) आयतना धम्मो?

(क) घानं आयतनं?

(ख) आयतना चक्खु?…पे॰…

(क) घानं आयतनं?

(ख) आयतना धम्मो?…पे॰…

(क) धम्मो आयतनं?

(ख) आयतना चक्खु?

(क) धम्मो आयतनं?

(ख) आयतना  सोतं?…पे॰…

(क) धम्मो आयतनं?

(ख) आयतना मनो?

(चक्‍कं बन्धितब्बं)

(ख) पच्‍चनीकं

९. (क) न  चक्खु नायतनं?

(ख) नायतना न सोतं?

(क) न चक्खु नायतनं?

(ख) नायतना न घानं?…पे॰…

(क) न चक्खु नायतनं?

(ख) नायतना न धम्मो?

(क) न सोतं नायतनं?

(ख) नायतना न चक्खु?…पे॰…

(क) न सोतं नायतनं?

(ख) नायतना न धम्मो?

(क) न घानं नायतनं?

(ख) नायतना न चक्खु?…पे॰…

(क) न घानं नायतनं?

(ख) नायतना न धम्मो?…पे॰…

(क) न धम्मो नायतनं?

(ख) नायतना न चक्खु?

(क) न धम्मो नायतनं?

(ख) नायतना न सोतं?…पे॰…

(क) न धम्मो नायतनं?

(ख) नायतना न मनो?

(चक्‍कं बन्धितब्बं)

पण्णत्तिउद्देसवारो।

(ख) निद्देसो

१. पण्णत्तिवारनिद्देस

१. पदसोधनवारो

(क) अनुलोमं

१०. (क) चक्खु  चक्खायतनन्ति?

दिब्बचक्खु पञ्‍ञाचक्खु चक्खु, न चक्खायतनं। चक्खायतनं चक्खु चेव चक्खायतनञ्‍च।

(ख) चक्खायतनं चक्खूति? आमन्ता।

(क) सोतं सोतायतनन्ति?

दिब्बसोतं तण्हासोतं सोतं, न सोतायतनं। सोतायतनं सोतञ्‍चेव सोतायतनञ्‍च।

(ख) सोतायतनं सोतन्ति? आमन्ता।

(क) घानं घानायतनन्ति? आमन्ता।

(ख) घानायतनं घानन्ति? आमन्ता।

(क) जिव्हा जिव्हायतनन्ति? आमन्ता।

(ख) जिव्हायतनं जिव्हाति? आमन्ता।

(क) कायो  कायायतनन्ति?

कायायतनं ठपेत्वा अवसेसो कायो, न कायायतनं। कायायतनं कायो चेव कायायतनञ्‍च।

(ख) कायायतनं कायोति? आमन्ता।

(क) रूपं रूपायतनन्ति?

रूपायतनं ठपेत्वा अवसेसं रूपं, न रूपायतनं। रूपायतनं रूपञ्‍चेव  रूपायतनञ्‍च।

(ख) रूपायतनं रूपन्ति? आमन्ता।

(क) सद्दो  सद्दायतनन्ति? आमन्ता।

(ख) सद्दायतनं सद्दोति? आमन्ता।

(क) गन्धो गन्धायतनन्ति?

सीलगन्धो समाधिगन्धो पञ्‍ञागन्धो गन्धो, न गन्धायतनं। गन्धायतनं गन्धो चेव गन्धायतनञ्‍च।

(ख) गन्धायतनं गन्धोति? आमन्ता।

(क) रसो रसायतनन्ति?

अत्थरसो धम्मरसो विमुत्तिरसो रसो, न रसायतनं। रसायतनं रसो चेव रसायतनञ्‍च।

(ख) रसायतनं रसोति? आमन्ता।

(क) फोट्ठब्बो फोट्ठब्बायतनन्ति? आमन्ता।

(ख) फोट्ठब्बायतनं फोट्ठब्बोति? आमन्ता।

(क) मनो मनायतनन्ति? आमन्ता।

(ख) मनायतनं मनोति? आमन्ता।

(क) धम्मो धम्मायतनन्ति?

धम्मायतनं ठपेत्वा अवसेसो धम्मो, न धम्मायतनं। धम्मायतनं धम्मो चेव धम्मायतनञ्‍च।

(ख) धम्मायतनं धम्मोति? आमन्ता।

(ख) पच्‍चनीकं

११. (क) न चक्खु न चक्खायतनन्ति? आमन्ता।

(ख) न चक्खायतनं न चक्खूति?

दिब्बचक्खु पञ्‍ञाचक्खु न चक्खायतनं, चक्खु। चक्खुञ्‍च चक्खायतनञ्‍च ठपेत्वा अवसेसं [अवसेसा (स्या॰ पी॰)] न चेव चक्खु न च चक्खायतनं।

(क) न सोतं न सोतायतनन्ति? आमन्ता।

(ख) न सोतायतनं न सोतन्ति?

दिब्बसोतं तण्हासोतं न सोतायतनं, सोतं। सोतञ्‍च सोतायतनञ्‍च ठपेत्वा अवसेसं न चेव सोतं न च सोतायतनं।

(क) न  घानं न घानायतनन्ति? आमन्ता।

(ख) न घानायतनं न घानन्ति? आमन्ता।

(क) न जिव्हा न जिव्हायतनन्ति? आमन्ता।

(ख) न जिव्हायतनं न जिव्हाति? आमन्ता।

(क) न कायो न कायायतनन्ति? आमन्ता।

(ख) न कायायतनं न कायोति?

कायायतनं ठपेत्वा अवसेसो न कायायतनं, कायो। कायञ्‍च कायायतनञ्‍च ठपेत्वा अवसेसं [अवसेसो (स्या॰)] न चेव कायो न च कायायतनं।

(क) न रूपं न रूपायतनन्ति? आमन्ता।

(ख) न रूपायतनं न रूपन्ति?

रूपायतनं ठपेत्वा अवसेसं न रूपायतनं, रूपं। रूपञ्‍च रूपायतनञ्‍च ठपेत्वा अवसेसं न चेव रूपं न च रूपायतनं।

(क) न सद्दो न सद्दायतनन्ति? आमन्ता।

(ख) न सद्दायतनं न सद्दोति? आमन्ता।

(क) न गन्धो न गन्धायतनन्ति? आमन्ता।

(ख) न गन्धायतनं न गन्धोति?

सीलगन्धो समाधिगन्धो पञ्‍ञागन्धो न गन्धायतनं, गन्धो। गन्धञ्‍च गन्धायतनञ्‍च ठपेत्वा अवसेसं [अवसेसा (स्या॰)] न चेव गन्धो न च गन्धायतनं।

(क) न रसो न रसायतनन्ति? आमन्ता।

(ख) न रसायतनं न रसोति?

अत्थरसो धम्मरसो विमुत्तिरसो न रसायतनं, रसो। रसञ्‍च रसायतनञ्‍च ठपेत्वा अवसेसं न चेव रसो न च रसायतनं।

(क) न फोट्ठब्बो न फोट्ठब्बायतनन्ति? आमन्ता।

(ख) न फोट्ठब्बायतनं न फोट्ठब्बोति? आमन्ता।

(क) न  मनो न मनायतनन्ति? आमन्ता।

(ख) न मनायतनं न मनोति? आमन्ता।

(क) न धम्मो न धम्मायतनन्ति? आमन्ता।

(ख) न धम्मायतनं न धम्मोति?

धम्मायतनं ठपेत्वा अवसेसो न धम्मायतनं, धम्मो। धम्मञ्‍च धम्मायतनञ्‍च ठपेत्वा अवसेसं न चेव धम्मो न च धम्मायतनं।

२. पदसोधनमूलचक्‍कवारो

(क) अनुलोमं

१२. (क) चक्खु  चक्खायतनन्ति?

दिब्बचक्खु पञ्‍ञाचक्खु चक्खु, न चक्खायतनं। चक्खायतनं चक्खु चेव चक्खायतनञ्‍च…पे॰…।

(ख) आयतना सोतायतनन्ति?

सोतायतनं आयतनञ्‍चेव सोतायतनञ्‍च। अवसेसा आयतना न सोतायतनं।

चक्खु चक्खायतनन्ति?

दिब्बचक्खु पञ्‍ञाचक्खु चक्खु, न चक्खायतनं। चक्खायतनं चक्खु चेव चक्खायतनञ्‍च…पे॰…।

आयतना घानायतनन्ति…पे॰… आयतना धम्मायतनन्ति?

धम्मायतनं आयतनञ्‍चेव धम्मायतनञ्‍च। अवसेसा आयतना न धम्मायतनं।

सोतं सोतायतनन्ति?…पे॰… अवसेसा आयतना न धम्मायतनं…पे॰…।

धम्मो धम्मायतनन्ति?

धम्मायतनं ठपेत्वा अवसेसो धम्मो, न धम्मायतनं। धम्मायतनं धम्मो चेव धम्मायतनञ्‍च…पे॰…।

आयतना  चक्खायतनन्ति?

चक्खायतनं आयतनञ्‍चेव चक्खायतनञ्‍च। अवसेसा आयतना न चक्खायतनं।

धम्मो धम्मायतनन्ति?

धम्मायतनं ठपेत्वा अवसेसो धम्मो, न धम्मायतनं। धम्मायतनं धम्मो चेव धम्मायतनञ्‍च।

आयतना सोतायतनन्ति…पे॰… आयतना मनायतनन्ति?

मनायतनं आयतनञ्‍चेव मनायतनञ्‍च। अवसेसा आयतना न मनायतनं।

(एकेकपदमूलकं चक्‍कं बन्धितब्बं असम्मोहन्तेन)।

(ख) पच्‍चनीकं

१३. (क) न चक्खु न चक्खायतनन्ति? आमन्ता।

(ख) नायतना न सोतायनन्ति? आमन्ता।

(क) न चक्खु न चक्खायतनन्ति? आमन्ता।

(ख) नायतना न घानायतनन्ति? आमन्ता।…पे॰…।

नायतना न धम्मायतनन्ति? आमन्ता।

न  सोतं न सोतायतनन्ति? आमन्ता।

नायतना न  चक्खायतनं…पे॰… नायतना न धम्मायतनन्ति? आमन्ता।

न घानं न घानायतनं…पे॰… नायतना न धम्मायतनन्ति?

आमन्ता।…पे॰…।

(क) न धम्मो न धम्मायतनन्ति? आमन्ता।

(ख) नायतना न चक्खायतनन्ति? आमन्ता।

न धम्मो न धम्मायतनन्ति? आमन्ता।

नायतना न सोतायतनं…पे॰… नायतना न मनायतनन्ति? आमन्ता।

(चक्‍कं बन्धन्तेन सब्बत्थ आमन्ताति कातब्बं)।

३. सुद्धायतनवारो

(क) अनुलोमं

१४. (क) चक्खु  आयतनन्ति? आमन्ता।

(ख) आयतना चक्खायतनन्ति?

चक्खायतनं आयतनञ्‍चेव चक्खायतनञ्‍च। अवसेसा आयतना न चक्खायतनं।

सोतं आयतनन्ति?

आमन्ता।…पे॰… घानं… जिव्हा… कायो… रूपं… सद्दो… गन्धो… रसो… फोट्ठब्बो… मनो… धम्मो आयतनन्ति?

आमन्ता।

आयतना धम्मायतनन्ति?

धम्मायतनं आयतनञ्‍चेव धम्मायतनञ्‍च। अवसेसा आयतना न धम्मायतनं।

(ख) पच्‍चनीकं

१५. (क) न चक्खु नायतनन्ति?

चक्खुं ठपेत्वा अवसेसा आयतना न चक्खु, आयतना। चक्खुञ्‍च आयतनञ्‍च ठपेत्वा अवसेसा न चेव चक्खु न च आयतना।

(ख) नायतना न चक्खायतनन्ति? आमन्ता।

न सोतं नायतनन्ति?

सोतं ठपेत्वा…पे॰… घानं ठपेत्वा…पे॰… जिव्हं ठपेत्वा…पे॰… न च आयतना।

नायतना न जिव्हायतनन्ति? आमन्ता।

(क) न  कायो नायतनन्ति? आमन्ता।

(ख) नायतना न  कायायतनन्ति? आमन्ता।

न रूपं नायतनन्ति?

रूपं ठपेत्वा…पे॰… सद्दं ठपेत्वा…पे॰… गन्धं ठपेत्वा…पे॰… रसं ठपेत्वा…पे॰… फोट्ठब्बं ठपेत्वा…पे॰… न च आयतना। नायतना न फोट्ठब्बायतनन्ति? आमन्ता।

(क) न मनो नायतनन्ति?

मनं ठपेत्वा अवसेसा आयतना न मनो, आयतना। मनञ्‍च आयतनञ्‍च ठपेत्वा अवसेसा न चेव मनो न च आयतना।

(ख) नायतना न मनायतनन्ति? आमन्ता।

(क) न धम्मो नायतनन्ति? आमन्ता।

(ख) नायतना न धम्मायतनन्ति? आमन्ता।

४. सुद्धायतनमूलचक्‍कवारो

(क) अनुलोमं

१६. (क) चक्खु आयतनन्ति? आमन्ता।

(ख) आयतना सोतायतनन्ति?

सोतायतनं आयतनञ्‍चेव सोतायतनञ्‍च। अवसेसा आयतना न सोतायतनं।

चक्खु आयतनन्ति? आमन्ता।

आयतना घानायतनं…पे॰… आयतना धम्मायतनन्ति?

धम्मायतनं आयतनञ्‍चेव धम्मायतनञ्‍च। अवसेसा आयतना न धम्मायतनं।

सोतं  आयतनन्ति? आमन्ता।

आयतना चक्खायतनन्ति?…पे॰… न चक्खायतनं…पे॰…। आयतना धम्मायतनन्ति?…पे॰… न धम्मायतनं।

घानं आयतनन्ति? आमन्ता।

आयतना चक्खायतनन्ति?…पे॰… आयतना धम्मायतनन्ति? …पे॰… न धम्मायतनं…पे॰…।

धम्मो आयतनन्ति? आमन्ता।

आयतना चक्खायतनं…पे॰… आयतना मनायतनन्ति?

मनायतनं आयतनञ्‍चेव मनायतनञ्‍च। अवसेसा आयतना न मनायतनं।

(चक्‍कं बन्धितब्बं)

(ख) पच्‍चनीकं

१७. (क) न  चक्खु नायतनन्ति?

चक्खुं ठपेत्वा अवसेसा आयतना न  चक्खु, आयतना। चक्खुञ्‍च आयतनञ्‍च ठपेत्वा अवसेसा न चेव चक्खु न च आयतना।

(ख) नायतना न सोतायतनन्ति? आमन्ता।

न चक्खु नायतनन्ति?

चक्खुं ठपेत्वा अवसेसा आयतना न चक्खु, आयतना। चक्खुञ्‍च आयतनञ्‍च ठपेत्वा अवसेसा न चेव चक्खु न च आयतना…।

नायतना न घानायतनं…पे॰… नायतना न धम्मायतनन्ति?

आमन्ता।

न  सोतं नायतनन्ति?

सोतं ठपेत्वा…पे॰… घानं ठपेत्वा…पे॰… जिव्हं ठपेत्वा…पे॰… न च आयतना। नायतना न धम्मायतनन्ति? आमन्ता।

न कायो नायतनन्ति? आमन्ता।

नायतना न चक्खायतनन्ति? आमन्ता।…पे॰…। नायतना न धम्मायतनन्ति? आमन्ता।…पे॰…।

(क) न धम्मो नायतनन्ति? आमन्ता।

(ख) नायतना न चक्खायतनन्ति? आमन्ता।

(क) न धम्मो नायतनन्ति? आमन्ता।

(ख) नायतना न सोतायतनन्ति? आमन्ता।…पे॰…।

नायतना न मनायतनन्ति? आमन्ता।

(चक्‍कं बन्धितब्बं)

पण्णत्तिनिद्देसवारो।

२. पवत्तिवारो १. उप्पादवारो

(१) पच्‍चुप्पन्‍नवारो

(क) अनुलोमपुग्गलो

१८. (क) यस्स चक्खायतनं उप्पज्‍जति तस्स सोतायतनं उप्पज्‍जतीति?

सचक्खुकानं असोतकानं उपपज्‍जन्तानं तेसं चक्खायतनं उप्पज्‍जति, नो च तेसं सोतायतनं उप्पज्‍जति। सचक्खुकानं ससोतकानं उपपज्‍जन्तानं  तेसं चक्खायतनञ्‍च उप्पज्‍जति सोतायतनञ्‍च उप्पज्‍जति।

(ख) यस्स  वा पन सोतायतनं उप्पज्‍जति तस्स चक्खायतनं उप्पज्‍जतीति?

ससोतकानं अचक्खुकानं उपपज्‍जन्तानं तेसं सोतायतनं उप्पज्‍जति, नो च तेसं चक्खायतनं उप्पज्‍जति। ससोतकानं सचक्खुकानं उपपज्‍जन्तानं तेसं सोतायतनञ्‍च उप्पज्‍जति चक्खायतनञ्‍च उप्पज्‍जति।

(क) यस्स चक्खायतनं उप्पज्‍जति तस्स घानायतनं उप्पज्‍जतीति?

सचक्खुकानं अघानकानं उपपज्‍जन्तानं तेसं चक्खायतनं उप्पज्‍जति, नो च तेसं घानायतनं उप्पज्‍जति। सचक्खुकानं सघानकानं उपपज्‍जन्तानं तेसं चक्खायतनञ्‍च उप्पज्‍जति घानायतनञ्‍च उप्पज्‍जति।

(ख) यस्स वा पन घानायतनं उप्पज्‍जति तस्स चक्खायतनं उप्पज्‍जतीति?

सघानकानं अचक्खुकानं उपपज्‍जन्तानं तेसं घानायतनं उप्पज्‍जति, नो च तेसं चक्खायतनं उप्पज्‍जति। सघानकानं सचक्खुकानं उपपज्‍जन्तानं तेसं घानायतनञ्‍च उप्पज्‍जति चक्खायतनञ्‍च उप्पज्‍जति।

(क) यस्स चक्खायतनं उप्पज्‍जति तस्स रूपायतनं उप्पज्‍जतीति? आमन्ता।

(ख) यस्स वा पन रूपायतनं उप्पज्‍जति तस्स चक्खायतनं उप्पज्‍जतीति?

सरूपकानं अचक्खुकानं उपपज्‍जन्तानं तेसं रूपायतनं उप्पज्‍जति, नो च तेसं चक्खायतनं उप्पज्‍जति। सचक्खुकानं उपपज्‍जन्तानं तेसं रूपायतनञ्‍च उप्पज्‍जति चक्खायतनञ्‍च उप्पज्‍जति।

(क) यस्स चक्खायतनं उप्पज्‍जति तस्स मनायतनं उप्पज्‍जतीति? आमन्ता।

(ख) यस्स वा पन मनायतनं उप्पज्‍जति तस्स चक्खायतनं उप्पज्‍जतीति?

सचित्तकानं अचक्खुकानं उपपज्‍जन्तानं तेसं मनायतनं उप्पज्‍जति, नो च तेसं चक्खायतनं उप्पज्‍जति। सचक्खुकानं उपपज्‍जन्तानं तेसं मनायतनञ्‍च उप्पज्‍जति चक्खायतनञ्‍च उप्पज्‍जति।

(क) यस्स चक्खायतनं उप्पज्‍जति तस्स धम्मायतनं उप्पज्‍जतीति? आमन्ता।

(ख) यस्स वा पन धम्मायतनं उप्पज्‍जति तस्स चक्खायतनं उप्पज्‍जतीति?

अचक्खुकानं उपपज्‍जन्तानं तेसं धम्मायतनं उप्पज्‍जति, नो च तेसं चक्खायतनं उप्पज्‍जति। सचक्खुकानं उपपज्‍जन्तानं तेसं धम्मायतनञ्‍च उप्पज्‍जति चक्खायतनञ्‍च उप्पज्‍जति। (चक्खायतनमूलकं)

१९. (क) यस्स घानायतनं उप्पज्‍जति तस्स रूपायतनं उप्पज्‍जतीति? आमन्ता।

(ख) यस्स वा पन रूपायतनं उप्पज्‍जति तस्स घानायतनं उप्पज्‍जतीति?

सरूपकानं अघानकानं उपपज्‍जन्तानं तेसं रूपायतनं उप्पज्‍जति, नो च तेसं घानायतनं उप्पज्‍जति। सघानकानं उपपज्‍जन्तानं तेसं रूपायतनञ्‍च उप्पज्‍जति घानायतनञ्‍च उप्पज्‍जति।

(क) यस्स घानायतनं उप्पज्‍जति तस्स मनायतनं उप्पज्‍जतीति? आमन्ता।

(ख) यस्स वा पन मनायतनं उप्पज्‍जति तस्स घानायतनं उप्पज्‍जतीति?

सचित्तकानं अघानकानं उपपज्‍जन्तानं तेसं मनायतनं उप्पज्‍जति, नो च तेसं घानायतनं उप्पज्‍जति। सघानकानं उपपज्‍जन्तानं तेसं मनायतनञ्‍च उप्पज्‍जति घानायतनञ्‍च उप्पज्‍जति।

(क) यस्स घानायतनं उप्पज्‍जति तस्स धम्मायतनं उप्पज्‍जतीति? आमन्ता।

(ख) यस्स वा पन धम्मायतनं उप्पज्‍जति तस्स घानायतनं उप्पज्‍जतीति?

अघानकानं उपपज्‍जन्तानं तेसं धम्मायतनं उप्पज्‍जति, नो  च तेसं घानायतनं उप्पज्‍जति। सघानकानं उपपज्‍जन्तानं तेसं धम्मायतनञ्‍च उप्पज्‍जति घानायतनञ्‍च उप्पज्‍जति। (घानायतनमूलकं)

२०. (क) यस्स  रूपायतनं उप्पज्‍जति तस्स मनायतनं उप्पज्‍जतीति?

अचित्तकानं उपपज्‍जन्तानं तेसं रूपायतनं उप्पज्‍जति, नो च तेसं मनायतनं उप्पज्‍जति। सरूपकानं सचित्तकानं उपपज्‍जन्तानं तेसं रूपायतनञ्‍च उप्पज्‍जति मनायतनञ्‍च उप्पज्‍जति।

(ख) यस्स वा पन मनायतनं उप्पज्‍जति तस्स रूपायतनं उप्पज्‍जतीति?

अरूपकानं उपपज्‍जन्तानं तेसं मनायतनं उप्पज्‍जति, नो च तेसं रूपायतनं उप्पज्‍जति। सचित्तकानं सरूपकानं उपपज्‍जन्तानं तेसं मनायतनञ्‍च उप्पज्‍जति रूपायतनञ्‍च उप्पज्‍जति।

(क) यस्स रूपायतनं उप्पज्‍जति तस्स धम्मायतनं उप्पज्‍जतीति? आमन्ता।

(ख) यस्स वा पन धम्मायतनं उप्पज्‍जति तस्स रूपायतनं उप्पज्‍जतीति?

अरूपकानं उपपज्‍जन्तानं तेसं धम्मायतनं उप्पज्‍जति, नो च तेसं रूपायतनं उप्पज्‍जति। सरूपकानं उपपज्‍जन्तानं तेसं धम्मायतनञ्‍च उप्पज्‍जति रूपायतनञ्‍च उप्पज्‍जति। (रूपायतनमूलकं)

२१. (क) यस्स मनायतनं उप्पज्‍जति तस्स धम्मायतनं उप्पज्‍जतीति? आमन्ता।

(ख) यस्स वा पन धम्मायतनं उप्पज्‍जति तस्स मनायतनं उप्पज्‍जतीति?

अचित्तकानं उपपज्‍जन्तानं तेसं धम्मायतनं उप्पज्‍जति, नो च  तेसं मनायतनं उप्पज्‍जति। सचित्तकानं उपपज्‍जन्तानं तेसं धम्मायतनञ्‍च उप्पज्‍जति मनायतनञ्‍च उप्पज्‍जति। (मनायतनमूलकं)

(ख) अनुलोमओकासो

२२. (क) यत्थ  चक्खायतनं उप्पज्‍जति तत्थ सोतायतनं उप्पज्‍जतीति? आमन्ता।

(ख) यत्थ वा पन सोतायतनं उप्पज्‍जति तत्थ चक्खायतनं उप्पज्‍जतीति? आमन्ता।

(क) यत्थ चक्खायतनं उप्पज्‍जति तत्थ घानायतनं उप्पज्‍जतीति?

रूपावचरे तत्थ चक्खायतनं उप्पज्‍जति, नो च तत्थ घानायतनं उप्पज्‍जति। कामावचरे तत्थ चक्खायतनञ्‍च उप्पज्‍जति घानायतनञ्‍च उप्पज्‍जति।

(ख) यत्थ वा पन घानायतनं उप्पज्‍जति तत्थ चक्खायतनं उप्पज्‍जतीति? आमन्ता।

(क) यत्थ चक्खायतनं उप्पज्‍जति तत्थ रूपायतनं उप्पज्‍जतीति? आमन्ता।

(ख) यत्थ वा पन रूपायतनं उप्पज्‍जति तत्थ चक्खायतनं उप्पज्‍जतीति?

असञ्‍ञसत्ते तत्थ रूपायतनं उप्पज्‍जति, नो च तत्थ चक्खायतनं उप्पज्‍जति। पञ्‍चवोकारे तत्थ रूपायतनञ्‍च उप्पज्‍जति चक्खायतनञ्‍च उप्पज्‍जति।

(क) यत्थ चक्खायतनं उप्पज्‍जति तत्थ मनायतनं उप्पज्‍जतीति? आमन्ता।

(ख) यत्थ वा पन मनायतनं उप्पज्‍जति तत्थ चक्खायतनं उप्पज्‍जतीति?

अरूपे तत्थ मनायतनं उप्पज्‍जति, नो च तत्थ चक्खायतनं उप्पज्‍जति। पञ्‍चवोकारे तत्थ मनायतनञ्‍च उप्पज्‍जति चक्खायतनञ्‍च उप्पज्‍जति।

(क) यत्थ चक्खायतनं उप्पज्‍जति तत्थ धम्मायतनं उप्पज्‍जतीति? आमन्ता।

(ख) यत्थ वा पन धम्मायतनं उप्पज्‍जति तत्थ चक्खायतनं उप्पज्‍जतीति?

असञ्‍ञसत्ते अरूपे तत्थ धम्मायतनं उप्पज्‍जति, नो च तत्थ चक्खायतनं उप्पज्‍जति। पञ्‍चवोकारे तत्थ धम्मायतनञ्‍च उप्पज्‍जति चक्खायतनञ्‍च उप्पज्‍जति। (चक्खायतनमूलकं)

२३. (क) यत्थ घानायतनं उप्पज्‍जति तत्थ रूपायतनं उप्पज्‍जतीति? आमन्ता।

(ख) यत्थ वा पन रूपायतनं उप्पज्‍जति तत्थ घानायतनं उप्पज्‍जतीति?

रूपावचरे तत्थ रूपायतनं उप्पज्‍जति, नो च तत्थ घानायतनं उप्पज्‍जति। कामावचरे तत्थ रूपायतनञ्‍च उप्पज्‍जति घानायतनञ्‍च उप्पज्‍जति।

(यत्थ  घानायतनं उप्पज्‍जति तत्थ मनायतनं धम्मायतनञ्‍च एकसदिसं, नानं नत्थि, उपरि पन वारसङ्खेपो [उपरिवारे सङ्खेपो (स्या॰), उपरिवारे सङ्खेपं (सी॰ क॰)] तीति जानितब्बं।)

(क) यत्थ  घानायतनं उप्पज्‍जति तत्थ धम्मायतनं उप्पज्‍जतीति? आमन्ता।

(ख) यत्थ वा पन धम्मायतनं उप्पज्‍जति तत्थ घानायतनं उप्पज्‍जतीति?

रूपावचरे अरूपावचरे तत्थ धम्मायतनं उप्पज्‍जति, नो च तत्थ घानायतनं उप्पज्‍जति। कामावचरे तत्थ धम्मायतनञ्‍च उप्पज्‍जति घानायतनञ्‍च उप्पज्‍जति। (घानायतनमूलकं)

२४. (क) यत्थ रूपायतनं उप्पज्‍जति तत्थ मनायतनं उप्पज्‍जतीति?

असञ्‍ञसत्ते तत्थ रूपायतनं उप्पज्‍जति, नो च तत्थ मनायतनं उप्पज्‍जति। पञ्‍चवोकारे तत्थ रूपायतनञ्‍च उप्पज्‍जति मनायतनञ्‍च उप्पज्‍जति।

(ख) यत्थ वा पन मनायतनं उप्पज्‍जति तत्थ रूपायतनं उप्पज्‍जतीति?

अरूपे तत्थ मनायतनं उप्पज्‍जति, नो च तत्थ  रूपायतनं उप्पज्‍जति। पञ्‍चवोकारे तत्थ मनायतनञ्‍च उप्पज्‍जति रूपायतनञ्‍च उप्पज्‍जति।

(क) यत्थ रूपायतनं उप्पज्‍जति तत्थ धम्मायतनं उप्पज्‍जतीति? आमन्ता।

(ख) यत्थ वा पन धम्मायतनं उप्पज्‍जति तत्थ रूपायतनं उप्पज्‍जतीति?

अरूपे तत्थ धम्मायतनं उप्पज्‍जति, नो च तत्थ रूपायतनं उप्पज्‍जति। पञ्‍चवोकारे असञ्‍ञसत्ते तत्थ धम्मायतनञ्‍च उप्पज्‍जति रूपायतनञ्‍च उप्पज्‍जति। (रूपायतनमूलकं)

२५. (क) यत्थ मनायतनं उप्पज्‍जति तत्थ धम्मायतनं उप्पज्‍जतीति? आमन्ता।

(ख) यत्थ वा पन धम्मायतनं उप्पज्‍जति तत्थ मनायतनं उप्पज्‍जतीति?

असञ्‍ञसत्ते तत्थ धम्मायतनं उप्पज्‍जति, नो च तत्थ मनायतनं उप्पज्‍जति। चतुवोकारे पञ्‍चवोकारे तत्थ धम्मायतनञ्‍च उप्पज्‍जति मनायतनञ्‍च उप्पज्‍जति। (मनायतनमूलकं)

(ग) अनुलोमपुग्गलोकासा

२६. (क) यस्स  यत्थ चक्खायतनं उप्पज्‍जति तस्स तत्थ सोतायतनं उप्पज्‍जतीति?

सचक्खुकानं असोतकानं उपपज्‍जन्तानं तेसं तत्थ चक्खायतनं उप्पज्‍जति, नो च तेसं तत्थ सोतायतनं उप्पज्‍जति। सचक्खुकानं  ससोतकानं उपपज्‍जन्तानं तेसं तत्थ चक्खायतनञ्‍च उप्पज्‍जति सोतायतनञ्‍च उप्पज्‍जति।

(ख) यस्स वा पन यत्थ सोतायतनं उप्पज्‍जति तस्स तत्थ चक्खायतनं उप्पज्‍जतीति?

ससोतकानं अचक्खुकानं उपपज्‍जन्तानं तेसं तत्थ सोतायतनं उप्पज्‍जति, नो च तेसं तत्थ चक्खायतनं उप्पज्‍जति। ससोतकानं सचक्खुकानं उपपज्‍जन्तानं तेसं तत्थ  सोतायतनञ्‍च उप्पज्‍जति चक्खायतनञ्‍च उप्पज्‍जति (संखित्तं यस्सकसदिसं [यस्सकम्पि सदिसं (सी॰), यस्सेकसदिसं (स्या॰)] )।

२७. (क) यस्स यत्थ मनायतनं उप्पज्‍जति तस्स तत्थ धम्मायतनं उप्पज्‍जतीति? आमन्ता।

(ख) यस्स वा पन यत्थ धम्मायतनं उप्पज्‍जति तस्स तत्थ मनायतनं उप्पज्‍जतीति?

अचित्तकानं उपपज्‍जन्तानं तेसं तत्थ धम्मायतनं उप्पज्‍जति, नो च तेसं तत्थ मनायतनं उप्पज्‍जति। सचित्तकानं उपपज्‍जन्तानं तेसं तत्थ धम्मायतनञ्‍च उप्पज्‍जति मनायतनञ्‍च उप्पज्‍जति।

(घ) पच्‍चनीकपुग्गलो

२८. (क) यस्स चक्खायतनं नुप्पज्‍जति तस्स सोतायतनं नुप्पज्‍जतीति?

अचक्खुकानं ससोतकानं उपपज्‍जन्तानं तेसं चक्खायतनं नुप्पज्‍जति, नो च तेसं सोतायतनं नुप्पज्‍जति। सब्बेसं चवन्तानं अचक्खुकानं असोतकानं उपपज्‍जन्तानं तेसं चक्खायतनञ्‍च नुप्पज्‍जति सोतायतनञ्‍च नुप्पज्‍जति।

(ख) यस्स  वा पन सोतायतनं नुप्पज्‍जति तस्स चक्खायतनं नुप्पज्‍जतीति?

असोतकानं सचक्खुकानं उपपज्‍जन्तानं तेसं सोतायतनं नुप्पज्‍जति, नो च तेसं चक्खायतनं नुप्पज्‍जति। सब्बेसं चवन्तानं असोतकानं अचक्खुकानं उपपज्‍जन्तानं तेसं सोतायतनञ्‍च नुप्पज्‍जति चक्खायतनञ्‍च नुप्पज्‍जति।

(क) यस्स चक्खायतनं नुप्पज्‍जति तस्स घानायतनं नुप्पज्‍जतीति?

अचक्खुकानं सघानकानं उपपज्‍जन्तानं तेसं चक्खायतनं नुप्पज्‍जति, नो च तेसं घानायतनं नुप्पज्‍जति। सब्बेसं चवन्तानं अचक्खुकानं  अघानकानं उपपज्‍जन्तानं तेसं चक्खायतनञ्‍च नुप्पज्‍जति घानायतनञ्‍च नुप्पज्‍जति।

(ख) यस्स वा पन घानायतनं नुप्पज्‍जति तस्स चक्खायतनं नुप्पज्‍जतीति?

अघानकानं सचक्खुकानं उपपज्‍जन्तानं तेसं घानायतनं नुप्पज्‍जति, नो च  तेसं चक्खायतनं नुप्पज्‍जति। सब्बेसं चवन्तानं अघानकानं अचक्खुकानं उपपज्‍जन्तानं तेसं घानायतनञ्‍च नुप्पज्‍जति चक्खायतनञ्‍च नुप्पज्‍जति।

(क) यस्स चक्खायतनं नुप्पज्‍जति तस्स रूपायतनं नुप्पज्‍जतीति?

अचक्खुकानं सरूपकानं उपपज्‍जन्तानं तेसं चक्खायतनं नुप्पज्‍जति, नो च तेसं रूपायतनं नुप्पज्‍जति। सब्बेसं चवन्तानं अरूपकानं उपपज्‍जन्तानं तेसं चक्खायतनञ्‍च नुप्पज्‍जति रूपायतनञ्‍च नुप्पज्‍जति।

(ख) यस्स वा पन रूपायतनं नुप्पज्‍जति तस्स चक्खायतनं नुप्पज्‍जतीति? आमन्ता।

(क) यस्स चक्खायतनं नुप्पज्‍जति तस्स मनायतनं नुप्पज्‍जतीति?

अचक्खुकानं सचित्तकानं उपपज्‍जन्तानं तेसं चक्खायतनं नुप्पज्‍जति, नो च तेसं मनायतनं नुप्पज्‍जति। सब्बेसं चवन्तानं अचित्तकानं उपपज्‍जन्तानं तेसं चक्खायतनञ्‍च नुप्पज्‍जति मनायतनञ्‍च नुप्पज्‍जति।

(ख) यस्स  वा पन मनायतनं नुप्पज्‍जति तस्स चक्खायतनं नुप्पज्‍जतीति? आमन्ता।

(क) यस्स चक्खायतनं नुप्पज्‍जति तस्स धम्मायतनं नुप्पज्‍जतीति?

अचक्खुकानं उपपज्‍जन्तानं तेसं चक्खायतनं नुप्पज्‍जति, नो च  तेसं धम्मायतनं नुप्पज्‍जति। सब्बेसं चवन्तानं तेसं चक्खायतनञ्‍च नुप्पज्‍जति धम्मायतनञ्‍च नुप्पज्‍जति।

(ख) यस्स वा पन धम्मायतनं नुप्पज्‍जति तस्स चक्खायतनं नुप्पज्‍जतीति? आमन्ता। (चक्खायतनमूलकं)

२९. (क) यस्स घानायतनं नुप्पज्‍जति तस्स रूपायतनं नुप्पज्‍जतीति?

अघानकानं सरूपकानं उपपज्‍जन्तानं तेसं घानायतनं नुप्पज्‍जति, नो च तेसं रूपायतनं नुप्पज्‍जति। सब्बेसं चवन्तानं अरूपकानं उपपज्‍जन्तानं तेसं घानायतनञ्‍च नुप्पज्‍जति रूपायतनञ्‍च नुप्पज्‍जति।

(ख) यस्स वा पन रूपायतनं नुप्पज्‍जति तस्स घानायतनं नुप्पज्‍जतीति? आमन्ता।

(क) यस्स घानायतनं नुप्पज्‍जति तस्स मनायतनं नुप्पज्‍जतीति?

अघानकानं सचित्तकानं उपपज्‍जन्तानं तेसं घानायतनं नुप्पज्‍जति, नो च तेसं मनायतनं नुप्पज्‍जति। सब्बेसं चवन्तानं अचित्तकानं उपपज्‍जन्तानं तेसं घानायतनञ्‍च नुप्पज्‍जति मनायतनञ्‍च नुप्पज्‍जति।

(ख) यस्स वा पन मनायतनं नुप्पज्‍जति तस्स घानायतनं नुप्पज्‍जतीति? आमन्ता।

(क) यस्स घानायतनं नुप्पज्‍जति तस्स धम्मायतनं नुप्पज्‍जतीति?

अघानकानं उपपज्‍जन्तानं तेसं घानायतनं नुप्पज्‍जति, नो च तेसं धम्मायतनं नुप्पज्‍जति। सब्बेसं चवन्तानं तेसं घानायतनञ्‍च नुप्पज्‍जति धम्मायतनञ्‍च नुप्पज्‍जति।

(ख) यस्स  वा पन धम्मायतनं नुप्पज्‍जति तस्स घानायतनं नुप्पज्‍जतीति? आमन्ता। (घानायतनमूलकं)

३०. (क) यस्स  रूपायतनं नुप्पज्‍जति तस्स मनायतनं नुप्पज्‍जतीति?

अरूपकानं उपपज्‍जन्तानं तेसं रूपायतनं नुप्पज्‍जति, नो च तेसं मनायतनं नुप्पज्‍जति। सब्बेसं चवन्तानं तेसं रूपायतनञ्‍च नुप्पज्‍जति मनायतनञ्‍च नुप्पज्‍जति।

(ख) यस्स वा पन मनायतनं नुप्पज्‍जति तस्स रूपायतनं नुप्पज्‍जतीति?

अचित्तकानं उपपज्‍जन्तानं तेसं मनायतनं नुप्पज्‍जति, नो च तेसं रूपायतनं नुप्पज्‍जति। सब्बेसं चवन्तानं तेसं मनायतनञ्‍च नुप्पज्‍जति रूपायतनञ्‍च नुप्पज्‍जति।

(क) यस्स रूपायतनं नुप्पज्‍जति तस्स धम्मायतनं नुप्पज्‍जतीति?

अरूपकानं उपपज्‍जन्तानं तेसं रूपायतनं नुप्पज्‍जति, नो च तेसं धम्मायतनं नुप्पज्‍जति। सब्बेसं चवन्तानं तेसं रूपायतनञ्‍च नुप्पज्‍जति धम्मायतनञ्‍च नुप्पज्‍जति।

(ख) यस्स वा पन धम्मायतनं नुप्पज्‍जति तस्स रूपायतनं नुप्पज्‍जतीति? आमन्ता। (रूपायतनमूलकं)

३१. (क) यस्स मनायतनं नुप्पज्‍जति तस्स धम्मायतनं नुप्पज्‍जतीति?

अचित्तकानं उपपज्‍जन्तानं तेसं मनायतनं नुप्पज्‍जति, नो च तेसं धम्मायतनं नुप्पज्‍जति। सब्बेसं चवन्तानं तेसं मनायतनञ्‍च नुप्पज्‍जति धम्मायतनञ्‍च नुप्पज्‍जति।

(ख) यस्स वा पन धम्मायतनं नुप्पज्‍जति तस्स मनायतनं नुप्पज्‍जतीति? आमन्ता। (मनायतनमूलकं)

(ङ) पच्‍चनीकओकासो

३२. (क) यत्थ  चक्खायतनं नुप्पज्‍जति तत्थ सोतायतनं नुप्पज्‍जतीति? आमन्ता।

(ख) यत्थ वा पन सोतायतनं नुप्पज्‍जति तत्थ चक्खायतनं नुप्पज्‍जतीति? आमन्ता।

(क) यत्थ  चक्खायतनं नुप्पज्‍जति तत्थ घानायतनं नुप्पज्‍जतीति? आमन्ता।

(ख) यत्थ वा पन घानायतनं नुप्पज्‍जति तत्थ चक्खायतनं नुप्पज्‍जतीति?

रूपावचरे तत्थ घानायतनं नुप्पज्‍जति, नो च तत्थ चक्खायतनं नुप्पज्‍जति। असञ्‍ञसत्ते अरूपे तत्थ घानायतनञ्‍च नुप्पज्‍जति चक्खायतनञ्‍च नुप्पज्‍जति।

(क) यत्थ  चक्खायतनं नुप्पज्‍जति तत्थ रूपायतनं नुप्पज्‍जतीति?

असञ्‍ञसत्ते तत्थ चक्खायतनं नुप्पज्‍जति, नो च तत्थ रूपायतनं नुप्पज्‍जति। अरूपे तत्थ चक्खायतनञ्‍च नुप्पज्‍जति रूपायतनञ्‍च नुप्पज्‍जति।

(ख) यत्थ वा पन रूपायतनं नुप्पज्‍जति तत्थ चक्खायतनं नुप्पज्‍जतीति? आमन्ता।

(क) यत्थ चक्खायतनं नुप्पज्‍जति तत्थ मनायतनं नुप्पज्‍जतीति?

अरूपे तत्थ चक्खायतनं नुप्पज्‍जति, नो च तत्थ मनायतनं नुप्पज्‍जति। असञ्‍ञसत्ते तत्थ चक्खायतनञ्‍च नुप्पज्‍जति मनायतनञ्‍च नुप्पज्‍जति।

(ख) यत्थ वा पन मनायतनं नुप्पज्‍जति तत्थ चक्खायतनं नुप्पज्‍जतीति? आमन्ता।

(क) यत्थ चक्खायतनं नुप्पज्‍जति तत्थ धम्मायतनं नुप्पज्‍जतीति? उप्पज्‍जति।

(ख) यत्थ वा पन धम्मायतनं नुप्पज्‍जति तत्थ चक्खायतनं नुप्पज्‍जतीति? नत्थि। (चक्खायतनमूलकं)

३३. (क) यत्थ घानायतनं नुप्पज्‍जति तत्थ रूपायतनं नुप्पज्‍जतीति?

रूपावचरे तत्थ घानायतनं नुप्पज्‍जति, नो च तत्थ रूपायतनं नुप्पज्‍जति। अरूपे तत्थ घानायतनञ्‍च नुप्पज्‍जति रूपायतनञ्‍च नुप्पज्‍जति।

(ख) यत्थ वा पन रूपायतनं नुप्पज्‍जति तत्थ घानायतनं नुप्पज्‍जतीति? आमन्ता।

(क) यत्थ  घानायतनं नुप्पज्‍जति तत्थ मनायतनं नुप्पज्‍जतीति?

रूपावचरे अरूपावचरे तत्थ घानायतनं नुप्पज्‍जति, नो च तत्थ मनायतनं नुप्पज्‍जति। असञ्‍ञसत्ते तत्थ घानायतनञ्‍च नुप्पज्‍जति मनायतनञ्‍च नुप्पज्‍जति।

(ख) यत्थ वा पन मनायतनं नुप्पज्‍जति तत्थ घानायतनं नुप्पज्‍जतीति? आमन्ता।

(क) यत्थ घानायतनं नुप्पज्‍जति तत्थ धम्मायतनं नुप्पज्‍जतीति? उप्पज्‍जति।

(ख) यत्थ वा पन धम्मायतनं नुप्पज्‍जति तत्थ घानायतनं नुप्पज्‍जतीति? नत्थि। (घानायतनमूलकं)

३४. (क) यत्थ रूपायतनं नुप्पज्‍जति तत्थ मनायतनं नुप्पज्‍जतीति? उप्पज्‍जति।

(ख) यत्थ वा पन मनायतनं नुप्पज्‍जति तत्थ रूपायतनं नुप्पज्‍जतीति? उप्पज्‍जति।

(क) यत्थ रूपायतनं नुप्पज्‍जति तत्थ धम्मायतनं नुप्पज्‍जतीति? उप्पज्‍जति।

(ख) यत्थ वा पन धम्मायतनं नुप्पज्‍जति तत्थ रूपायतनं नुप्पज्‍जतीति? नत्थि। (रूपायतनमूलकं)

३५. (क) यत्थ  मनायतनं नुप्पज्‍जति तत्थ धम्मायतनं नुप्पज्‍जतीति? उप्पज्‍जति।

(ख) यत्थ वा पन धम्मायतनं नुप्पज्‍जति तत्थ मनायतनं नुप्पज्‍जतीति? नत्थि। (मनायतनमूलकं)

(च) पच्‍चनीकपुग्गलोकासा

३६. (क) यस्स  यत्थ चक्खायतनं नुप्पज्‍जति तस्स तत्थ सोतायतनं नुप्पज्‍जतीति?

अचक्खुकानं ससोतकानं उपपज्‍जन्तानं तेसं तत्थ चक्खायतनं नुप्पज्‍जति, नो च तेसं तत्थ सोतायतनं नुप्पज्‍जति। सब्बेसं चवन्तानं अचक्खुकानं असोतकानं उपपज्‍जन्तानं तेसं तत्थ चक्खायतनञ्‍च नुप्पज्‍जति सोतायतनञ्‍च नुप्पज्‍जति।

(ख) यस्स  वा पन यत्थ सोतायतनं नुप्पज्‍जति तस्स तत्थ चक्खायतनं नुप्पज्‍जतीति?

असोतकानं सचक्खुकानं उपपज्‍जन्तानं तेसं तत्थ सोतायतनं नुप्पज्‍जति, नो च तेसं तत्थ चक्खायतनं नुप्पज्‍जति। सब्बेसं चवन्तानं असोतकानं अचक्खुकानं उपपज्‍जन्तानं तेसं तत्थ सोतायतनञ्‍च नुप्पज्‍जति चक्खायतनञ्‍च नुप्पज्‍जति…पे॰…।

३७. (क) यस्स यत्थ मनायतनं नुप्पज्‍जति तस्स तत्थ धम्मायतनं नुप्पज्‍जतीति?

अचित्तकानं उपपज्‍जन्तानं तेसं तत्थ मनायतनं नुप्पज्‍जति, नो च तेसं तत्थ धम्मायतनं नुप्पज्‍जति। सब्बेसं चवन्तानं तेसं तत्थ मनायतनञ्‍च नुप्पज्‍जति धम्मायतनञ्‍च नुप्पज्‍जति।

(ख) यस्स वा पन यत्थ धम्मायतनं नुप्पज्‍जति तस्स तत्थ मनायतनं नुप्पज्‍जतीति? आमन्ता।

(२) अतीतवारो

(क) अनुलोमपुग्गलो

३८. (क) यस्स चक्खायतनं उप्पज्‍जित्थ तस्स सोतायतनं उप्पज्‍जित्थाति? आमन्ता।

(ख) यस्स वा पन सोतायतनं उप्पज्‍जित्थ तस्स चक्खायतनं उप्पज्‍जित्थाति? आमन्ता।

यस्स  चक्खायतनं उप्पज्‍जित्थ तस्स घानायतनं…पे॰… रूपायतनं… मनायतनं… धम्मायतनं उप्पज्‍जित्थाति? आमन्ता।

यस्स वा पन धम्मायतनं उप्पज्‍जित्थ तस्स चक्खायतनं उप्पज्‍जित्थाति? आमन्ता।

३९. यस्स  घानायतनं…पे॰… रूपायतनं… मनायतनं उप्पज्‍जित्थ तस्स धम्मायतनं उप्पज्‍जित्थाति? आमन्ता।

यस्स वा पन धम्मायतनं उप्पज्‍जित्थ तस्स मनायतनं उप्पज्‍जित्थाति? आमन्ता।

(ख) अनुलोमओकासो

४०. (क) यत्थ चक्खायतनं उप्पज्‍जित्थ…पे॰… (यत्थकं पच्‍चुप्पन्‍नेपि अतीतेपि अनागतेपि पच्‍चुप्पन्‍नातीतेपि पच्‍चुप्पन्‍नानागतेपि अतीतानागतेपि सब्बत्थ सदिसं, उप्पज्‍जति उप्पज्‍जित्थाति नामं अतिरेकं कातब्बं)।

(ग) अनुलोमपुग्गलोकासा

४१. (क) यस्स यत्थ चक्खायतनं उप्पज्‍जित्थ तस्स तत्थ सोतायतनं उप्पज्‍जित्थाति? आमन्ता।

(ख) यस्स वा पन यत्थ सोतायतनं उप्पज्‍जित्थ तस्स तत्थ चक्खायतनं उप्पज्‍जित्थाति? आमन्ता।

(क) यस्स यत्थ चक्खायतनं उप्पज्‍जित्थ तस्स तत्थ घानायतनं उप्पज्‍जित्थाति?

रूपावचरानं तेसं तत्थ चक्खायतनं उप्पज्‍जित्थ, नो च तेसं तत्थ घानायतनं उप्पज्‍जित्थ। कामावचरानं तेसं तत्थ चक्खायतनञ्‍च उप्पज्‍जित्थ घानायतनञ्‍च उप्पज्‍जित्थ।

(ख) यस्स वा पन यत्थ घानायतनं उप्पज्‍जित्थ तस्स तत्थ चक्खायतनं उप्पज्‍जित्थाति? आमन्ता।

(क) यस्स  यत्थ चक्खायतनं उप्पज्‍जित्थ तस्स तत्थ रूपायतनं उप्पज्‍जित्थाति? आमन्ता।

(ख) यस्स वा पन यत्थ रूपायतनं उप्पज्‍जित्थ तस्स तत्थ चक्खायतनं उप्पज्‍जित्थाति?

असञ्‍ञसत्तानं  तेसं तत्थ रूपायतनं उप्पज्‍जित्थ, नो च तेसं तत्थ चक्खायतनं उप्पज्‍जित्थ। पञ्‍चवोकारानं तेसं तत्थ रूपायतनञ्‍च उप्पज्‍जित्थ चक्खायतनञ्‍च उप्पज्‍जित्थ।

(क) यस्स यत्थ चक्खायतनं उप्पज्‍जित्थ तस्स तत्थ मनायतनं उप्पज्‍जित्थाति? आमन्ता।

(ख) यस्स वा पन यत्थ मनायतनं उप्पज्‍जित्थ तस्स तत्थ चक्खायतनं उप्पज्‍जित्थाति?

अरूपानं तेसं तत्थ मनायतनं उप्पज्‍जित्थ, नो च तेसं तत्थ चक्खायतनं उप्पज्‍जित्थ। पञ्‍चवोकारानं तेसं तत्थ मनायतनञ्‍च उप्पज्‍जित्थ चक्खायतनञ्‍च उप्पज्‍जित्थ।

(क) यस्स  यत्थ चक्खायतनं उप्पज्‍जित्थ तस्स तत्थ धम्मायतनं उप्पज्‍जित्थाति? आमन्ता।

(ख) यस्स वा पन यत्थ धम्मायतनं उप्पज्‍जित्थ तस्स तत्थ चक्खायतनं उप्पज्‍जित्थाति?

असञ्‍ञसत्तानं अरूपानं तेसं तत्थ धम्मायतनं उप्पज्‍जित्थ, नो च तेसं तत्थ चक्खायतनं उप्पज्‍जित्थ। पञ्‍चवोकारानं तेसं तत्थ धम्मायतनञ्‍च उप्पज्‍जित्थ चक्खायतनञ्‍च उप्पज्‍जित्थ। (चक्खायतनमूलकं)

४२. (क) यस्स यत्थ घानायतनं उप्पज्‍जित्थ तस्स तत्थ रूपायतनं उप्पज्‍जित्थाति? आमन्ता।

(ख) यस्स वा पन यत्थ रूपायतनं उप्पज्‍जित्थ  तस्स तत्थ घानायतनं उप्पज्‍जित्थाति?

रूपावचरानं तेसं तत्थ रूपायतनं उप्पज्‍जित्थ, नो च तेसं तत्थ घानायतनं उप्पज्‍जित्थ। कामावचरानं तेसं तत्थ रूपायतनञ्‍च उप्पज्‍जित्थ घानायतनञ्‍च उप्पज्‍जित्थ।

(क) यस्स  यत्थ घानायतनं उप्पज्‍जित्थ तस्स तत्थ मनायतनं उप्पज्‍जित्थाति? आमन्ता।

(ख) यस्स वा पन यत्थ मनायतनं उप्पज्‍जित्थ तस्स तत्थ घानायतनं उप्पज्‍जित्थाति?

रूपावचरानं अरूपावचरानं तेसं तत्थ मनायतनं उप्पज्‍जित्थ, नो च तेसं तत्थ घानायतनं उप्पज्‍जित्थ। कामावचरानं तेसं तत्थ मनायतनञ्‍च उप्पज्‍जित्थ घानायतनञ्‍च उप्पज्‍जित्थ।

(क) यस्स यत्थ घानायतनं उप्पज्‍जित्थ तस्स तत्थ धम्मायतनं उप्पज्‍जित्थाति? आमन्ता।

(ख) यस्स वा पन यत्थ धम्मायतनं उप्पज्‍जित्थ तस्स तत्थ घानायतनं उप्पज्‍जित्थाति?

रूपावचरानं अरूपावचरानं तेसं तत्थ धम्मायतनं उप्पज्‍जित्थ, नो च तेसं तत्थ घानायतनं उप्पज्‍जित्थ। कामावचरानं तेसं तत्थ धम्मायतनञ्‍च उप्पज्‍जित्थ घानायतनञ्‍च उप्पज्‍जित्थ। (घानायतनमूलकं)

४३. (क) यस्स यत्थ रूपायतनं उप्पज्‍जित्थ तस्स तत्थ मनायतनं उप्पज्‍जित्थाति?

असञ्‍ञसत्तानं तेसं तत्थ रूपायतनं उप्पज्‍जित्थ, नो च तेसं तत्थ मनायतनं उप्पज्‍जित्थ। पञ्‍चवोकारानं तेसं तत्थ रूपायतनञ्‍च उप्पज्‍जित्थ मनायतनञ्‍च उप्पज्‍जित्थ।

(ख) यस्स वा  पन यत्थ मनायतनं उप्पज्‍जित्थ तस्स तत्थ रूपायतनं उप्पज्‍जित्थाति?

अरूपानं तेसं तत्थ मनायतनं उप्पज्‍जित्थ, नो च तेसं तत्थ रूपायतनं उप्पज्‍जित्थ। पञ्‍चवोकारानं तेसं तत्थ मनायतनञ्‍च उप्पज्‍जित्थ रूपायतनञ्‍च उप्पज्‍जित्थ।

(क) यस्स यत्थ रूपायतनं उप्पज्‍जित्थ तस्स तत्थ धम्मायतनं उप्पज्‍जित्थाति? आमन्ता।

(ख) यस्स वा पन यत्थ धम्मायतनं उप्पज्‍जित्थ तस्स तत्थ रूपायतनं उप्पज्‍जित्थाति?

अरूपानं  तेसं तत्थ धम्मायतनं उप्पज्‍जित्थ, नो च तेसं तत्थ रूपायतनं उप्पज्‍जित्थ। पञ्‍चवोकारानं असञ्‍ञसत्तानं तेसं तत्थ धम्मायतनञ्‍च उप्पज्‍जित्थरूपायतनञ्‍च उप्पज्‍जित्थ। (रूपायतनमूलकं)।

४४. (क) यस्स यत्थ मनायतनं उप्पज्‍जित्थ तस्स तत्थ धम्मायतनं उप्पज्‍जित्थाति? आमन्ता।

(ख) यस्स वा पन यत्थ धम्मायतनं उप्पज्‍जित्थ तस्स तत्थ मनायतनं उप्पज्‍जित्थाति?

असञ्‍ञसत्तानं तेसं तत्थ धम्मायतनं उप्पज्‍जित्थ, नो च तेसं तत्थ मनायतनं उप्पज्‍जित्थ। चतुवोकारानं पञ्‍चवोकारानं तेसं तत्थ धम्मायतनञ्‍च उप्पज्‍जित्थ मनायतनञ्‍च उप्पज्‍जित्थ। (मनायतनमूलकं)

(घ) पच्‍चनीकपुग्गलो

४५. (क) यस्स चक्खायतनं नुप्पज्‍जित्थ तस्स सोतायतनं नुप्पज्‍जित्थाति? नत्थि।

(ख) यस्स वा पन सोतायतनं नुप्पज्‍जित्थ तस्स चक्खायतनं नुप्पज्‍जित्थाति? नत्थि। (संखित्तं)।

४६. (क) यस्स मनायतनं नुप्पज्‍जित्थ तस्स धम्मायतनं नुप्पज्‍जित्थाति? नत्थि।

(ख) यस्स वा पन धम्मायतनं नुप्पज्‍जित्थ तस्स मनायतनं नुप्पज्‍जित्थाति? नत्थि।…पे॰…।

(ङ) पच्‍चनीकओकासो

४७. यत्थ चक्खायतनं नुप्पज्‍जित्थ…पे॰…।

(च) पच्‍चनीकपुग्गलोकासा

४८. (क) यस्स यत्थ चक्खायतनं नुप्पज्‍जित्थ तस्स तत्थ सोतायतनं नुप्पज्‍जित्थाति? आमन्ता।

(ख) यस्स वा पन यत्थ सोतायतनं नुप्पज्‍जित्थ तस्स तत्थ चक्खायतनं नुप्पज्‍जित्थाति? आमन्ता।

(क) यस्स  यत्थ चक्खायतनं नुप्पज्‍जित्थ तस्स तत्थ घानायतनं नुप्पज्‍जित्थाति? आमन्ता।

(ख) यस्स वा पन यत्थ घानायतनं नुप्पज्‍जित्थ तस्स तत्थ चक्खायतनं नुप्पज्‍जित्थाति?

रूपावचरानं तेसं तत्थ घानायतनं नुप्पज्‍जित्थ, नो च तेसं तत्थ चक्खायतनं नुप्पज्‍जित्थ। सुद्धावासानं असञ्‍ञसत्तानं अरूपानं तेसं तत्थ घानायतनञ्‍च नुप्पज्‍जित्थ चक्खायतनञ्‍च नुप्पज्‍जित्थ।

(क) यस्स  यत्थ चक्खायतनं नुप्पज्‍जित्थ तस्स तत्थ रूपायतनं नुप्पज्‍जित्थाति?

असञ्‍ञसत्तानं तेसं तत्थ चक्खायतनं नुप्पज्‍जित्थ, नो च तेसं तत्थ रूपायतनं नुप्पज्‍जित्थ। सुद्धावासानं अरूपानं तेसं तत्थ चक्खायतनञ्‍च नुप्पज्‍जित्थ रूपायतनञ्‍च नुप्पज्‍जित्थ।

(ख) यस्स वा पन यत्थ रूपायतनं नुप्पज्‍जित्थ तस्स तत्थ चक्खायतनं नुप्पज्‍जित्थाति? आमन्ता।

(क) यस्स यत्थ चक्खायतनं नुप्पज्‍जित्थ तस्स तत्थ मनायतनं नुप्पज्‍जित्थाति?

अरूपानं तेसं तत्थ चक्खायतनं नुप्पज्‍जित्थ, नो च तेसं  तत्थ मनायतनं नुप्पज्‍जित्थ। सुद्धावासानं असञ्‍ञसत्तानं तेसं तत्थ चक्खायतनञ्‍च नुप्पज्‍जित्थ मनायतनञ्‍च नुप्पज्‍जित्थ।

(ख) यस्स वा पन यत्थ मनायतनं नुप्पज्‍जित्थ तस्स तत्थ चक्खायतनं नुप्पज्‍जित्थाति? आमन्ता।

(क) यस्स यत्थ चक्खायतनं नुप्पज्‍जित्थ तस्स तत्थ धम्मायतनं नुप्पज्‍जित्थाति?

असञ्‍ञसत्तानं अरूपानं तेसं तत्थ चक्खायतनं नुप्पज्‍जित्थ, नो च तेसं तत्थ धम्मायतनं नुप्पज्‍जित्थ। सुद्धावासानं तेसं तत्थ चक्खायतनञ्‍च नुप्पज्‍जित्थ धम्मायतनञ्‍च नुप्पज्‍जित्थ।

(ख) यस्स वा पन यत्थ धम्मायतनं नुप्पज्‍जित्थ तस्स तत्थ चक्खायतनं नुप्पज्‍जित्थाति? आमन्ता। (चक्खायतनमूलकं)

४९. (क) यस्स  यत्थ घानायतनं नुप्पज्‍जित्थ तस्स तत्थ रूपायतनं नुप्पज्‍जित्थाति?

रूपावचरानं तेसं तत्थ घानायतनं नुप्पज्‍जित्थ, नो च तेसं तत्थ रूपायतनं नुप्पज्‍जित्थ। सुद्धावासानं अरूपानं तेसं तत्थ घानायतनञ्‍च नुप्पज्‍जित्थ रूपायतनञ्‍च नुप्पज्‍जित्थ।

(ख) यस्स वा पन यत्थ रूपायतनं नुप्पज्‍जित्थ तस्स तत्थ घानायतनं नुप्पज्‍जित्थाति? आमन्ता।

(क) यस्स यत्थ घानायतनं नुप्पज्‍जित्थ तस्स तत्थ मनायतनं नुप्पज्‍जित्थाति?

रूपावचरानं अरूपावचरानं तेसं तत्थ घानायतनं नुप्पज्‍जित्थ, नो च तेसं तत्थ मनायतनं नुप्पज्‍जित्थ। सुद्धावासानं असञ्‍ञसत्तानं तेसं तत्थ घानायतनञ्‍च नुप्पज्‍जित्थ मनायतनञ्‍च नुप्पज्‍जित्थ।

(ख) यस्स वा पन यत्थ मनायतनं नुप्पज्‍जित्थ तस्स तत्थ घानायतनं नुप्पज्‍जित्थाति? आमन्ता।

(क) यस्स यत्थ घानायतनं नुप्पज्‍जित्थ तस्स तत्थ धम्मायतनं नुप्पज्‍जित्थाति?

रूपावचरानं अरूपावचरानं तेसं तत्थ घानायतनं नुप्पज्‍जित्थ, नो च तेसं तत्थ धम्मायतनं नुप्पज्‍जित्थ। सुद्धावासानं तेसं तत्थ घानायतनञ्‍च नुप्पज्‍जित्थ धम्मायतनञ्‍च नुप्पज्‍जित्थ।

(ख) यस्स वा पन यत्थ धम्मायतनं  नुप्पज्‍जित्थ तस्स तत्थ घानायतनं नुप्पज्‍जित्थाति? आमन्ता। (घानायतनमूलकं)

५०. (क) यस्स यत्थ रूपायतनं नुप्पज्‍जित्थ तस्स तत्थ मनायतनं नुप्पज्‍जित्थाति?

अरूपानं तेसं तत्थ रूपायतनं नुप्पज्‍जित्थ, नो च तेसं तत्थ मनायतनं नुप्पज्‍जित्थ। सुद्धावासानं तेसं तत्थ रूपायतनञ्‍च नुप्पज्‍जित्थ मनायतनञ्‍च नुप्पज्‍जित्थ।

(ख) यस्स वा पन यत्थ मनायतनं नुप्पज्‍जित्थ तस्स तत्थ रूपायतनं नुप्पज्‍जित्थाति?

असञ्‍ञसत्तानं तेसं तत्थ मनायतनं नुप्पज्‍जित्थ, नो च तेसं तत्थ रूपायतनं नुप्पज्‍जित्थ। सुद्धावासानं तेसं तत्थ मनायतनञ्‍च नुप्पज्‍जित्थ रूपायतनञ्‍च नुप्पज्‍जित्थ।

(क) यस्स  यत्थ रूपायतनं नुप्पज्‍जित्थ तस्स तत्थ धम्मायतनं नुप्पज्‍जित्थाति?

अरूपानं तेसं तत्थ रूपायतनं नुप्पज्‍जित्थ, नो च तेसं तत्थ धम्मायतनं नुप्पज्‍जित्थ। सुद्धावासानं तेसं तत्थ रूपायतनञ्‍च नुप्पज्‍जित्थ धम्मायतनञ्‍च नुप्पज्‍जित्थ।

(क) यस्स वा पन  यत्थ धम्मायतनं नुप्पज्‍जित्थ तस्स तत्थ रूपायतनं नुप्पज्‍जित्थाति? आमन्ता। (रूपायतनमूलकं)

५१. (क) यस्स यत्थ मनायतनं नुप्पज्‍जित्थ तस्स तत्थ धम्मायतनं नुप्पज्‍जित्थाति?

असञ्‍ञसत्तानं तेसं तत्थ मनायतनं नुप्पज्‍जित्थ, नो च तेसं तत्थ धम्मायतनं नुप्पज्‍जित्थ। सुद्धावासानं तेसं तत्थ मनायतनञ्‍च नुप्पज्‍जित्थ धम्मायतनञ्‍च नुप्पज्‍जित्थ।

(ख) यस्स वा पन यत्थ धम्मायतनं नुप्पज्‍जित्थ तस्स तत्थ मनायतनं नुप्पज्‍जित्थाति? आमन्ता। (मनायतनमूलकं)

(३) अनागतवारो

(क) अनुलोमपुग्गलो

५२. (क) यस्स चक्खायतनं उप्पज्‍जिस्सति तस्स सोतायतनं उप्पज्‍जिस्सतीति? आमन्ता।

(ख) यस्स वा पन सोतायतनं उप्पज्‍जिस्सति तस्स चक्खायतनं उप्पज्‍जिस्सतीति? आमन्ता।

(क) यस्स चक्खायतनं उप्पज्‍जिस्सति तस्स घानायतनं उप्पज्‍जिस्सतीति?

ये रूपावचरं उपपज्‍जित्वा परिनिब्बायिस्सन्ति तेसं चक्खायतनं उप्पज्‍जिस्सति, नो च तेसं घानायतनं उप्पज्‍जिस्सति। इतरेसं तेसं चक्खायतनञ्‍च उप्पज्‍जिस्सति  घानायतनञ्‍च उप्पज्‍जिस्सति।

(ख) यस्स वा पन घानायतनं उप्पज्‍जिस्सति तस्स चक्खायतनं उप्पज्‍जिस्सतीति? आमन्ता।

(क) यस्स  चक्खायतनं उप्पज्‍जिस्सति तस्स रूपायतनं उप्पज्‍जिस्सतीति? आमन्ता।

(ख) यस्स वा पन रूपायतनं उप्पज्‍जिस्सति तस्स चक्खायतनं  उप्पज्‍जिस्सतीति? आमन्ता।

यस्स चक्खायतनं उप्पज्‍जिस्सति (तस्स मनायतनञ्‍च धम्मायतनञ्‍च सदिसं, इमे द्वे सदिसायेव होन्ति)।

(क) यस्स चक्खायतनं उप्पज्‍जिस्सति तस्स धम्मायतनं उप्पज्‍जिस्सतीति? आमन्ता।

(ख) यस्स वा पन धम्मायतनं उप्पज्‍जिस्सति तस्स चक्खायतनं उप्पज्‍जिस्सतीति?

ये अरूपं उपपज्‍जित्वा परिनिब्बायिस्सन्ति तेसं धम्मायतनं उप्पज्‍जिस्सति, नो च तेसं चक्खायतनं उप्पज्‍जिस्सति। इतरेसं तेसं धम्मायतनञ्‍च उप्पज्‍जिस्सति चक्खायतनञ्‍च उप्पज्‍जिस्सति। (चक्खायतनमूलकं)

५३. (क) यस्स घानायतनं उप्पज्‍जिस्सति तस्स रूपायतनं उप्पज्‍जिस्सतीति? आमन्ता।

(ख) यस्स वा पन रूपायतनं उप्पज्‍जिस्सति तस्स घानायतनं उप्पज्‍जिस्सतीति?

ये रूपावचरं उपपज्‍जित्वा परिनिब्बायिस्सन्ति तेसं रूपायतनं उप्पज्‍जिस्सति, नो च तेसं घानायतनं उप्पज्‍जिस्सति। इतरेसं तेसं रूपायतनञ्‍च उप्पज्‍जिस्सति घानायतनञ्‍च उप्पज्‍जिस्सति।

यस्स घानायतनं उप्पज्‍जिस्सति तस्स मनायतनं…पे॰… धम्मायतनं उप्पज्‍जिस्सतीति? आमन्ता।

यस्स वा पन धम्मायतनं उप्पज्‍जिस्सति तस्स घानायतनं उप्पज्‍जिस्सतीति?

ये रूपावचरं अरूपावचरं उपपज्‍जित्वा परिनिब्बायिस्सन्ति तेसं धम्मायतनं उप्पज्‍जिस्सति, नो च तेसं घानायतनं उप्पज्‍जिस्सति। इतरेसं तेसं धम्मायतनञ्‍च  उप्पज्‍जिस्सति घानायतनञ्‍च उप्पज्‍जिस्सति। (घानायतनमूलकं)

५४. यस्स रूपायतनं उप्पज्‍जिस्सति तस्स मनायतनं…पे॰… धम्मायतनं उप्पज्‍जिस्सतीति? आमन्ता।

यस्स  वा पन धम्मायतनं उप्पज्‍जिस्सति तस्स रूपायतनं उप्पज्‍जिस्सतीति?

ये अरूपं उपपज्‍जित्वा परिनिब्बायिस्सन्ति तेसं धम्मायतनं उप्पज्‍जिस्सति, नो च तेसं रूपायतनं उप्पज्‍जिस्सति। इतरेसं तेसं धम्मायतनञ्‍च उप्पज्‍जिस्सति रूपायतनञ्‍च उप्पज्‍जिस्सति। (रूपायतनमूलकं)।

५५. (क) यस्स  मनायतनं उप्पज्‍जिस्सति तस्स धम्मायतनं उप्पज्‍जिस्सतीति? आमन्ता।

(ख) यस्स वा पन धम्मायतनं उप्पज्‍जिस्सति तस्स मनायतनं उप्पज्‍जिस्सतीति? आमन्ता। (मनायतनमूलकं)

(ख) अनुलोमओकासो

५६. यत्थ चक्खायतनं उप्पज्‍जिस्सति…पे॰…।

(ग) अनुलोमपुग्गलोकासा

५७. (क) यस्स यत्थ चक्खायतनं उप्पज्‍जिस्सति तस्स तत्थ सोतायतनं उप्पज्‍जिस्सतीति? आमन्ता।

(ख) यस्स वा पन यत्थ सोतायतनं उप्पज्‍जिस्सति तस्स तत्थ चक्खायतनं उप्पज्‍जिस्सतीति? आमन्ता।

(क) यस्स यत्थ चक्खायतनं उप्पज्‍जिस्सति तस्स तत्थ घानायतनं उप्पज्‍जिस्सतीति?

रूपावचरानं तेसं तत्थ चक्खायतनं उप्पज्‍जिस्सति, नो च तेसं तत्थ घानायतनं उप्पज्‍जिस्सति। कामावचरानं तेसं तत्थ चक्खायतनञ्‍च उप्पज्‍जिस्सति घानायतनञ्‍च उप्पज्‍जिस्सति।

(ख) यस्स वा पन यत्थ घानायतनं उप्पज्‍जिस्सति तस्स तत्थ चक्खायतनं उप्पज्‍जिस्सतीति? आमन्ता।

(क) यस्स  यत्थ चक्खायतनं उप्पज्‍जिस्सति तस्स तत्थ रूपायतनं उप्पज्‍जिस्सतीति? आमन्ता।

(ख) यस्स वा पन यत्थ रूपायतनं उप्पज्‍जिस्सति तस्स तत्थ चक्खायतनं उप्पज्‍जिस्सतीति?

असञ्‍ञसत्तानं तेसं तत्थ रूपायतनं उप्पज्‍जिस्सति, नो च तेसं तत्थ चक्खायतनं उप्पज्‍जिस्सति। पञ्‍चवोकारानं तेसं तत्थ रूपायतनञ्‍च उप्पज्‍जिस्सति चक्खायतनञ्‍च उप्पज्‍जिस्सति।

(क) यस्स यत्थ चक्खायतनं उप्पज्‍जिस्सति तस्स तत्थ मनायतनं उप्पज्‍जिस्सतीति? आमन्ता।

(ख) यस्स वा पन यत्थ मनायतनं उप्पज्‍जिस्सति तस्स तत्थ चक्खायतनं उप्पज्‍जिस्सतीति?

अरूपानं तेसं तत्थ मनायतनं उप्पज्‍जिस्सति, नो च तेसं तत्थ चक्खायतनं उप्पज्‍जिस्सति। पञ्‍चवोकारानं तेसं तत्थ मनायतनञ्‍च उप्पज्‍जिस्सति चक्खायतनञ्‍च उप्पज्‍जिस्सति।

(क) यस्स यत्थ चक्खायतनं उप्पज्‍जिस्सति तस्स तत्थ धम्मायतनं उप्पज्‍जिस्सतीति? आमन्ता।

(ख) यस्स वा पन यत्थ धम्मायतनं उप्पज्‍जिस्सति तस्स  तत्थ चक्खायतनं उप्पज्‍जिस्सतीति?

असञ्‍ञसत्तानं अरूपानं तेसं तत्थ धम्मायतनं उप्पज्‍जिस्सति, नो च तेसं तत्थ चक्खायतनं उप्पज्‍जिस्सति। पञ्‍चवोकारानं तेसं तत्थ धम्मायतनञ्‍च उप्पज्‍जिस्सति चक्खायतनञ्‍च उप्पज्‍जिस्सति। (चक्खायतनमूलकं)

५८. (क) यस्स यत्थ घानायतनं उप्पज्‍जिस्सति तस्स तत्थ रूपायतनं उप्पज्‍जिस्सतीति? आमन्ता।

(ख) यस्स वा पन यत्थ रूपायतनं उप्पज्‍जिस्सति  तस्स तत्थ घानायतनं उप्पज्‍जिस्सतीति?

रूपावचरानं  तेसं तत्थ रूपायतनं उप्पज्‍जिस्सति, नो च तेसं तत्थ घानायतनं उप्पज्‍जिस्सति। कामावचरानं तेसं तत्थ रूपायतनञ्‍च उप्पज्‍जिस्सति घानायतनञ्‍च उप्पज्‍जिस्सति।

यस्स यत्थ घानायतनं उप्पज्‍जिस्सति तस्स तत्थ मनायतनं…पे॰… धम्मायतनं उप्पज्‍जिस्सतीति? आमन्ता।

यस्स वा पन यत्थ धम्मायतनं उप्पज्‍जिस्सति तस्स तत्थ घानायतनं उप्पज्‍जिस्सतीति?

रूपावचरानं अरूपावचरानं तेसं तत्थ धम्मायतनं उप्पज्‍जिस्सति, नो च तेसं तत्थ घानायतनं उप्पज्‍जिस्सति। कामावचरानं तेसं तत्थ धम्मायतनञ्‍च उप्पज्‍जिस्सति घानायतनञ्‍च उप्पज्‍जिस्सति। (घानायतनमूलकं)

५९. (क) यस्स यत्थ रूपायतनं उप्पज्‍जिस्सति तस्स तत्थ मनायतनं उप्पज्‍जिस्सतीति?

असञ्‍ञसत्तानं तेसं तत्थ रूपायतनं उप्पज्‍जिस्सति, नो च तेसं तत्थ मनायतनं उप्पज्‍जिस्सति। पञ्‍चवोकारानं तेसं तत्थ रूपायतनञ्‍च उप्पज्‍जिस्सति मनायतनञ्‍च उप्पज्‍जिस्सति।

(ख) यस्स वा पन यत्थ मनायतनं उप्पज्‍जिस्सति तस्स तत्थ रूपायतनं उप्पज्‍जिस्सतीति?

अरूपानं तेसं तत्थ मनायतनं उप्पज्‍जिस्सति, नो च तेसं तत्थ रूपायतनं उप्पज्‍जिस्सति। पञ्‍चवोकारानं तेसं तत्थ मनायतनञ्‍च उप्पज्‍जिस्सति रूपायतनञ्‍च उप्पज्‍जिस्सति।

(क) यस्स यत्थ रूपायतनं उप्पज्‍जिस्सति तस्स तत्थ धम्मायतनं उप्पज्‍जिस्सतीति? आमन्ता।

(ख) यस्स वा पन यत्थ धम्मायतनं उप्पज्‍जिस्सति  तस्स तत्थ रूपायतनं उप्पज्‍जिस्सतीति?

अरूपानं तेसं तत्थ धम्मायतनं उप्पज्‍जिस्सति, नो च तेसं तत्थ रूपायतनं उप्पज्‍जिस्सति। पञ्‍चवोकारानं असञ्‍ञसत्तानं तेसं तत्थ धम्मायतनञ्‍च उप्पज्‍जिस्सति रूपायतनञ्‍च उप्पज्‍जिस्सति। (रूपायतनमूलकं)

६०. (क) यस्स  यत्थ मनायतनं उप्पज्‍जिस्सति तस्स तत्थ धम्मायतनं उप्पज्‍जिस्सतीति? आमन्ता।

(ख) यस्स वा पन यत्थ धम्मायतनं उप्पज्‍जिस्सति तस्स तत्थ मनायतनं उप्पज्‍जिस्सतीति?

असञ्‍ञसत्तानं तेसं तत्थ धम्मायतनं उप्पज्‍जिस्सति, नो च तेसं तत्थ मनायतनं उप्पज्‍जिस्सति। चतुवोकारानं पञ्‍चवोकारानं तेसं तत्थ धम्मायतनञ्‍च उप्पज्‍जिस्सति मनायतनञ्‍च उप्पज्‍जिस्सति। (मनायतनमूलकं)

(घ) पच्‍चनीकपुग्गलो

६१. (क) यस्स चक्खायतनं नुप्पज्‍जिस्सति तस्स सोतायतनं नुप्पज्‍जिस्सतीति? आमन्ता।

(ख) यस्स वा पन सोतायतनं नुप्पज्‍जिस्सति तस्स चक्खायतनं नुप्पज्‍जिस्सतीति? आमन्ता।

(क) यस्स चक्खायतनं नुप्पज्‍जिस्सति तस्स घानायतनं नुप्पज्‍जिस्सतीति? आमन्ता।

(ख) यस्स वा पन घानायतनं नुप्पज्‍जिस्सति तस्स चक्खायतनं नुप्पज्‍जिस्सतीति?

ये रूपावचरं उपपज्‍जित्वा परिनिब्बायिस्सन्ति तेसं घानायतनं नुप्पज्‍जिस्सति, नो च तेसं चक्खायतनं नुप्पज्‍जिस्सति। पच्छिमभविकानं ये च अरूपं उपपज्‍जित्वा परिनिब्बायिस्सन्ति तेसं घानायतनञ्‍च नुप्पज्‍जिस्सति चक्खायतनञ्‍च नुप्पज्‍जिस्सति।

(क) यस्स चक्खायतनं नुप्पज्‍जिस्सति तस्स रूपायतनं नुप्पज्‍जिस्सतीति? आमन्ता।

(ख) यस्स वा पन रूपायतनं नुप्पज्‍जिस्सति तस्स चक्खायतनं नुप्पज्‍जिस्सतीति? आमन्ता।

यस्स  चक्खायतनं नुप्पज्‍जिस्सति तस्स मनायतनं…पे॰… धम्मायतनं नुप्पज्‍जिस्सतीति?

ये अरूपं उपपज्‍जित्वा परिनिब्बायिस्सन्ति तेसं चक्खायतनं नुप्पज्‍जिस्सति, नो च तेसं धम्मायतनं नुप्पज्‍जिस्सति। पच्छिमभविकानं तेसं चक्खायतनञ्‍च नुप्पज्‍जिस्सति धम्मायतनञ्‍च नुप्पज्‍जिस्सति।

यस्स वा पन धम्मायतनं नुप्पज्‍जिस्सति तस्स चक्खायतनं नुप्पज्‍जिस्सतीति? आमन्ता। (चक्खायतनमूलकं)

६२. (क) यस्स घानायतनं नुप्पज्‍जिस्सति तस्स रूपायतनं नुप्पज्‍जिस्सतीति?

ये रूपावचरं उपपज्‍जित्वा परिनिब्बायिस्सन्ति तेसं घानायतनं नुप्पज्‍जिस्सति, नो च तेसं रूपायतनं नुप्पज्‍जिस्सति। पच्छिमभविकानं ये च अरूपं उपपज्‍जित्वा परिनिब्बायिस्सन्ति तेसं घानायतनञ्‍च नुप्पज्‍जिस्सति रूपायतनञ्‍च नुप्पज्‍जिस्सति।

(ख) यस्स वा पन रूपायतनं नुप्पज्‍जिस्सति तस्स घानायतनं नुप्पज्‍जिस्सतीति? आमन्ता।

यस्स घानायतनं नुप्पज्‍जिस्सति तस्स मनायतनं…पे॰… धम्मायतनं नुप्पज्‍जिस्सतीति?

ये रूपावचरं अरूपावचरं उपपज्‍जित्वा परिनिब्बायिस्सन्ति तेसं घानायतनं नुप्पज्‍जिस्सति, नो च तेसं धम्मायतनं नुप्पज्‍जिस्सति। पच्छिमभविकानं तेसं घानायतनञ्‍च नुप्पज्‍जिस्सति धम्मायतनञ्‍च नुप्पज्‍जिस्सति।

यस्स वा पन धम्मायतनं नुप्पज्‍जिस्सति तस्स घानायतनं नुप्पज्‍जिस्सतीति? आमन्ता। (घानायतनमूलकं)

६३. यस्स  रूपायतनं नुप्पज्‍जिस्सति तस्स मनायतनं…पे॰… धम्मायतनं नुप्पज्‍जिस्सतीति?

ये अरूपं उपपज्‍जित्वा परिनिब्बायिस्सन्ति तेसं रूपायतनं नुप्पज्‍जिस्सति, नो च तेसं धम्मायतनं नुप्पज्‍जिस्सति। पच्छिमभविकानं तेसं रूपायतनञ्‍च नुप्पज्‍जिस्सति धम्मायतनञ्‍च नुप्पज्‍जिस्सति।

यस्स वा पन धम्मायतनं नुप्पज्‍जिस्सति तस्स रूपायतनं नुप्पज्‍जिस्सतीति? आमन्ता। (रूपायतनमूलकं)

६४. (क) यस्स मनायतनं नुप्पज्‍जिस्सति तस्स धम्मायतनं नुप्पज्‍जिस्सतीति? आमन्ता।

(ख) यस्स वा पन धम्मायतनं नुप्पज्‍जिस्सति तस्स मनायतनं नुप्पज्‍जिस्सतीति? आमन्ता। (मनायतनमूलकं)

(ङ) पच्‍चनीकओकासो

६५. यत्थ चक्खायतनं नुप्पज्‍जिस्सति…पे॰…।

(च) पच्‍चनीकपुग्गलोकासा

६६. (क) यस्स यत्थ चक्खायतनं नुप्पज्‍जिस्सति तस्स तत्थ सोतायतनं नुप्पज्‍जिस्सतीति? आमन्ता।

(ख) यस्स वा पन यत्थ सोतायतनं नुप्पज्‍जिस्सति तस्स तत्थ चक्खायतनं नुप्पज्‍जिस्सतीति? आमन्ता।

(क) यस्स यत्थ चक्खायतनं नुप्पज्‍जिस्सति तस्स तत्थ घानायतनं नुप्पज्‍जिस्सतीति? आमन्ता।

(ख) यस्स वा पन यत्थ घानायतनं नुप्पज्‍जिस्सति तस्स तत्थ चक्खायतनं नुप्पज्‍जिस्सतीति?

रूपावचरानं तेसं तत्थ घानायतनं नुप्पज्‍जिस्सति, नो च तेसं तत्थ चक्खायतनं नुप्पज्‍जिस्सति। पञ्‍चवोकारे पच्छिमभविकानं असञ्‍ञसत्तानं  अरूपानं तेसं तत्थ घानायतनञ्‍च नुप्पज्‍जिस्सति चक्खायतनञ्‍च नुप्पज्‍जिस्सति।

(क) यस्स  यत्थ चक्खायतनं नुप्पज्‍जिस्सति तस्स तत्थ रूपायतनं  नुप्पज्‍जिस्सतीति?

असञ्‍ञसत्तानं तेसं तत्थ चक्खायतनं नुप्पज्‍जिस्सति, नो च तेसं तत्थ रूपायतनं नुप्पज्‍जिस्सति। पञ्‍चवोकारे पच्छिमभविकानं अरूपानं तेसं तत्थ चक्खायतनञ्‍च नुप्पज्‍जिस्सति रूपायतनञ्‍च नुप्पज्‍जिस्सति।

(ख) यस्स वा पन यत्थ रूपायतनं नुप्पज्‍जिस्सति तस्स तत्थ चक्खायतनं नुप्पज्‍जिस्सतीति? आमन्ता।

(क) यस्स यत्थ चक्खायतनं नुप्पज्‍जिस्सति तस्स तत्थ मनायतनं नुप्पज्‍जिस्सतीति?

अरूपानं तेसं तत्थ चक्खायतनं नुप्पज्‍जिस्सति, नो च तेसं तत्थ मनायतनं नुप्पज्‍जिस्सति। पच्छिमभविकानं असञ्‍ञसत्तानं तेसं तत्थ चक्खायतनञ्‍च नुप्पज्‍जिस्सति मनायतनञ्‍च नुप्पज्‍जिस्सति।

(ख) यस्स वा पन यत्थ मनायतनं नुप्पज्‍जिस्सति तस्स तत्थ चक्खायतनं नुप्पज्‍जिस्सतीति? आमन्ता।

(क) यस्स यत्थ चक्खायतनं नुप्पज्‍जिस्सति तस्स तत्थ धम्मायतनं नुप्पज्‍जिस्सतीति?

असञ्‍ञसत्तानं अरूपानं तेसं तत्थ चक्खायतनं नुप्पज्‍जिस्सति, नो च तेसं तत्थ धम्मायतनं नुप्पज्‍जिस्सति। पच्छिमभविकानं तेसं तत्थ चक्खायतनञ्‍च नुप्पज्‍जिस्सति धम्मायतनञ्‍च नुप्पज्‍जिस्सति।

(ख) यस्स वा पन यत्थ धम्मायतनं नुप्पज्‍जिस्सति तस्स तत्थ चक्खायतनं नुप्पज्‍जिस्सतीति? आमन्ता। (चक्खायतनमूलकं)

६७. (क) यस्स यत्थ घानायतनं नुप्पज्‍जिस्सति तस्स तत्थ रूपायतनं नुप्पज्‍जिस्सतीति?

रूपावचरानं  तेसं तत्थ घानायतनं नुप्पज्‍जिस्सति, नो च तेसं तत्थ रूपायतनं नुप्पज्‍जिस्सति। पञ्‍चवोकारे  पच्छिमभविकानं अरूपानं तेसं तत्थ घानायतनञ्‍च नुप्पज्‍जिस्सति रूपायतनञ्‍च नुप्पज्‍जिस्सति।

(ख) यस्स वा पन यत्थ रूपायतनं नुप्पज्‍जिस्सति तस्स तत्थ घानायतनं नुप्पज्‍जिस्सतीति? आमन्ता।

(क) यस्स यत्थ घानायतनं नुप्पज्‍जिस्सति तस्स तत्थ मनायतनं नुप्पज्‍जिस्सतीति?

रूपावचरानं अरूपावचरानं तेसं तत्थ घानायतनं नुप्पज्‍जिस्सति, नो च तेसं तत्थ मनायतनं नुप्पज्‍जिस्सति। पच्छिमभविकानं असञ्‍ञसत्तानं तेसं तत्थ घानायतनञ्‍च नुप्पज्‍जिस्सति मनायतनञ्‍च नुप्पज्‍जिस्सति।

(ख) यस्स वा पन यत्थ मनायतनं नुप्पज्‍जिस्सति तस्स तत्थ घानायतनं नुप्पज्‍जिस्सतीति? आमन्ता।

(क) यस्स  यत्थ घानायतनं नुप्पज्‍जिस्सति तस्स तत्थ धम्मायतनं नुप्पज्‍जिस्सतीति?

रूपावचरानं अरूपावचरानं तेसं तत्थ घानायतनं नुप्पज्‍जिस्सति, नो च तेसं तत्थ धम्मायतनं नुप्पज्‍जिस्सति। पच्छिमभविकानं तेसं तत्थ घानायतनञ्‍च नुप्पज्‍जिस्सति धम्मायतनञ्‍च नुप्पज्‍जिस्सति।

(ख) यस्स वा पन यत्थ धम्मायतनं नुप्पज्‍जिस्सति तस्स तत्थ घानायतनं नुप्पज्‍जिस्सतीति? आमन्ता। (घानायतनमूलकं)

६८. (क) यस्स यत्थ रूपायतनं नुप्पज्‍जिस्सति तस्स तत्थ मनायतनं नुप्पज्‍जिस्सतीति?

अरूपानं तेसं तत्थ रूपायतनं नुप्पज्‍जिस्सति, नो च तेसं तत्थ मनायतनं नुप्पज्‍जिस्सति। पच्छिमभविकानं तेसं तत्थ रूपायतनञ्‍च नुप्पज्‍जिस्सति मनायतनञ्‍च नुप्पज्‍जिस्सति।

(ख) यस्स वा पन यत्थ मनायतनं नुप्पज्‍जिस्सति तस्स तत्थ रूपायतनं नुप्पज्‍जिस्सतीति?

असञ्‍ञसत्तानं  तेसं तत्थ मनायतनं नुप्पज्‍जिस्सति, नो च तेसं तत्थ रूपायतनं नुप्पज्‍जिस्सति। पच्छिमभविकानं तेसं तत्थ मनायतनञ्‍च नुप्पज्‍जिस्सति रूपायतनञ्‍च नुप्पज्‍जिस्सति।

(क) यस्स यत्थ रूपायतनं नुप्पज्‍जिस्सति तस्स तत्थ धम्मायतनं नुप्पज्‍जिस्सतीति?

अरूपानं तेसं तत्थ रूपायतनं नुप्पज्‍जिस्सति, नो च तेसं तत्थ धम्मायतनं नुप्पज्‍जिस्सति। पच्छिमभविकानं तेसं तत्थ रूपायतनञ्‍च नुप्पज्‍जिस्सति धम्मायतनञ्‍च नुप्पज्‍जिस्सति।

(ख) यस्स वा पन यत्थ धम्मायतनं नुप्पज्‍जिस्सति तस्स तत्थ रूपायतनं नुप्पज्‍जिस्सतीति? आमन्ता। (रूपायतनमूलकं)

६९. (क) यस्स यत्थ मनायतनं नुप्पज्‍जिस्सति तस्स तत्थ धम्मायतनं नुप्पज्‍जिस्सतीति?

असञ्‍ञसत्तानं तेसं तत्थ मनायतनं नुप्पज्‍जिस्सति, नो च तेसं तत्थ धम्मायतनं नुप्पज्‍जिस्सति। पच्छिमभविकानं तेसं तत्थ मनायतनञ्‍च नुप्पज्‍जिस्सति धम्मायतनञ्‍च नुप्पज्‍जिस्सति।

(ख) यस्स वा पन यत्थ धम्मायतनं नुप्पज्‍जिस्सति तस्स तत्थ मनायतनं नुप्पज्‍जिस्सतीति? आमन्ता। (मनायतनमूलकं)

(४) पच्‍चुप्पन्‍नातीतवारो

(क) अनुलोमपुग्गलो

७०. (क) यस्स चक्खायतनं उप्पज्‍जति तस्स सोतायतनं उप्पज्‍जित्थाति? आमन्ता।

(ख) यस्स वा पन सोतायतनं उप्पज्‍जित्थ तस्स चक्खायतनं उप्पज्‍जतीति?

सब्बेसं चवन्तानं अचक्खुकानं उपपज्‍जन्तानं तेसं सोतायतनं उप्पज्‍जित्थ, नो च तेसं चक्खायतनं उप्पज्‍जति। सचक्खुकानं  उपपज्‍जन्तानं तेसं सोतायतनञ्‍च उप्पज्‍जित्थ चक्खायतनञ्‍च उप्पज्‍जति।

यस्स चक्खायतनं उप्पज्‍जति तस्स घानायतनं…पे॰… रूपायतनं… मनायतनं… धम्मायतनं उप्पज्‍जित्थाति? आमन्ता।

यस्स वा पन धम्मायतनं उप्पज्‍जित्थ तस्स चक्खायतनं उप्पज्‍जतीति?

सब्बेसं चवन्तानं अचक्खुकानं उपपज्‍जन्तानं तेसं धम्मायतनं उप्पज्‍जित्थ, नो च तेसं चक्खायतनं उप्पज्‍जति। सचक्खुकानं उपपज्‍जन्तानं तेसं धम्मायतनञ्‍च उप्पज्‍जित्थ चक्खायतनञ्‍च उप्पज्‍जति। (चक्खायतनमूलकं)

७१. यस्स घानायतनं उप्पज्‍जति तस्स रूपायतनं…पे॰… मनायतनं… धम्मायतनं उप्पज्‍जित्थाति? आमन्ता।

यस्स वा पन धम्मायतनं उप्पज्‍जित्थ तस्स घानायतनं उप्पज्‍जतीति?

सब्बेसं चवन्तानं अघानकानं उपपज्‍जन्तानं तेसं धम्मायतनं उप्पज्‍जित्थ, नो च तेसं घानायतनं उप्पज्‍जति। सघानकानं उपपज्‍जन्तानं तेसं धम्मायतनञ्‍च उप्पज्‍जित्थ घानायतनञ्‍च उप्पज्‍जति। (घानायतनमूलकं)

७२. यस्स रूपायतनं उप्पज्‍जति तस्स मनायतनं…पे॰… धम्मायतनं उप्पज्‍जित्थाति? आमन्ता।

यस्स वा पन धम्मायतनं उप्पज्‍जित्थ तस्स रूपायतनं उप्पज्‍जतीति?

सब्बेसं चवन्तानं अरूपकानं उपपज्‍जन्तानं तेसं धम्मायतनं उप्पज्‍जित्थ, नो च तेसं रूपायतनं उप्पज्‍जति। सरूपकानं उपपज्‍जन्तानं तेसं धम्मायतनञ्‍च उप्पज्‍जित्थ रूपायतनञ्‍च उप्पज्‍जति। (रूपायतनमूलकं)

७३. (क) यस्स  मनायतनं उप्पज्‍जति तस्स धम्मायतनं उप्पज्‍जित्थाति? आमन्ता।

(ख) यस्स वा पन धम्मायतनं उप्पज्‍जित्थ तस्स मनायतनं उप्पज्‍जतीति?

सब्बेसं चवन्तानं अचित्तकानं उपपज्‍जन्तानं तेसं धम्मायतनं उप्पज्‍जित्थ, नो च तेसं मनायतनं उप्पज्‍जति। सचित्तकानं उपपज्‍जन्तानं  तेसं धम्मायतनञ्‍च उप्पज्‍जित्थ मनायतनञ्‍च उप्पज्‍जति। (मनायतनमूलकं)

(ख) अनुलोमओकासो

७४. यत्थ चक्खायतनं उप्पज्‍जति तत्थ सोतायतनं उप्पज्‍जित्थाति? आमन्ता।…पे॰…।

(ग) अनुलोमपुग्गलोकासा

७५. (क) यस्स  यत्थ चक्खायतनं उप्पज्‍जति तस्स तत्थ सोतायतनं उप्पज्‍जित्थाति?

सुद्धावासं उपपज्‍जन्तानं तेसं तत्थ चक्खायतनं उप्पज्‍जति, नो च तेसं तत्थ सोतायतनं उप्पज्‍जित्थ। इतरेसं सचक्खुकानं उपपज्‍जन्तानं तेसं तत्थ चक्खायतनञ्‍च उप्पज्‍जति सोतायतनञ्‍च उप्पज्‍जित्थ।

(ख) यस्स वा पन यत्थ सोतायतनं उप्पज्‍जित्थ तस्स तत्थ चक्खायतनं उप्पज्‍जतीति?

पञ्‍चवोकारा चवन्तानं अचक्खुकानं कामावचरं उपपज्‍जन्तानं तेसं तत्थ सोतायतनं उप्पज्‍जित्थ, नो च तेसं तत्थ चक्खायतनं उप्पज्‍जति। सचक्खुकानं उपपज्‍जन्तानं तेसं तत्थ सोतायतनञ्‍च उप्पज्‍जित्थ चक्खायतनञ्‍च उप्पज्‍जति।

(क) यस्स यत्थ चक्खायतनं उप्पज्‍जति तस्स तत्थ घानायतनं उप्पज्‍जित्थाति?

रूपावचरं उपपज्‍जन्तानं तेसं तत्थ चक्खायतनं उप्पज्‍जति, नो च तेसं तत्थ घानायतनं उप्पज्‍जित्थ। सचक्खुकानं कामावचरं  उपपज्‍जन्तानं तेसं तत्थ चक्खायतनञ्‍च उप्पज्‍जति घानायतनञ्‍च उप्पज्‍जित्थ।

(ख) यस्स  वा पन यत्थ घानायतनं उप्पज्‍जित्थ तस्स तत्थ चक्खायतनं उप्पज्‍जतीति?

कामावचरा चवन्तानं अचक्खुकानं कामावचरं उपपज्‍जन्तानं तेसं तत्थ घानायतनं उप्पज्‍जित्थ, नो च तेसं तत्थ चक्खायतनं उप्पज्‍जति। सचक्खुकानं कामावचरं उपपज्‍जन्तानं तेसं तत्थ घानायतनञ्‍च उप्पज्‍जित्थ चक्खायतनञ्‍च उप्पज्‍जति।

(क) यस्स यत्थ चक्खायतनं उप्पज्‍जति तस्स तत्थ रूपायतनं उप्पज्‍जित्थाति?

सुद्धावासं उपपज्‍जन्तानं तेसं तत्थ चक्खायतनं उप्पज्‍जति, नो  च तेसं तत्थ रूपायतनं उप्पज्‍जित्थ। इतरेसं सचक्खुकानं  उपपज्‍जन्तानं तेसं तत्थ चक्खायतनञ्‍च उप्पज्‍जति रूपायतनञ्‍च उप्पज्‍जित्थ।

(ख) यस्स वा पन यत्थ रूपायतनं उप्पज्‍जित्थ तस्स तत्थ चक्खायतनं उप्पज्‍जतीति?

पञ्‍चवोकारा चवन्तानं अचक्खुकानं कामावचरं उपपज्‍जन्तानं असञ्‍ञसत्तानं तेसं तत्थ रूपायतनं उप्पज्‍जित्थ, नो च तेसं तत्थ चक्खायतनं उप्पज्‍जति। सचक्खुकानं उपपज्‍जन्तानं तेसं तत्थ रूपायतनञ्‍च च उप्पज्‍जित्थ चक्खायतनञ्‍च उप्पज्‍जति।

(क) यस्स यत्थ चक्खायतनं उप्पज्‍जति तस्स तत्थ मनायतनं उप्पज्‍जित्थाति?

सुद्धावासं उपपज्‍जन्तानं तेसं तत्थ चक्खायतनं उप्पज्‍जति, नो च तेसं तत्थ मनायतनं उप्पज्‍जित्थ। इतरेसं सचक्खुकानं उपपज्‍जन्तानं तेसं तत्थ चक्खायतनञ्‍च उप्पज्‍जति मनायतनञ्‍च उप्पज्‍जित्थ।

(ख) यस्स वा पन यत्थ मनायतनं उप्पज्‍जित्थ तस्स तत्थ चक्खायतनं उप्पज्‍जतीति?

पञ्‍चवोकारा चवन्तानं अचक्खुकानं कामावचरं उपपज्‍जन्तानं अरूपानं तेसं तत्थ मनायतनं उप्पज्‍जित्थ, नो च तेसं तत्थ चक्खायतनं उप्पज्‍जति। सचक्खुकानं उपपज्‍जन्तानं तेसं तत्थ मनायतनञ्‍च उप्पज्‍जित्थ चक्खायतनञ्‍च उप्पज्‍जति।

(क) यस्स  यत्थ चक्खायतनं उप्पज्‍जति तस्स तत्थ धम्मायतनं उप्पज्‍जित्थाति?

सुद्धावासं उपपज्‍जन्तानं तेसं तत्थ चक्खायतनं उप्पज्‍जति, नो च तेसं तत्थ धम्मायतनं उप्पज्‍जित्थ। इतरेसं सचक्खुकानं उपपज्‍जन्तानं तेसं तत्थ चक्खायतनञ्‍च उप्पज्‍जति धम्मायतनञ्‍च उप्पज्‍जित्थ।

(ख) यस्स वा पन यत्थ धम्मायतनं उप्पज्‍जित्थ तस्स तत्थ चक्खायतनं उप्पज्‍जतीति?

सब्बेसं चवन्तानं अचक्खुकानं उपपज्‍जन्तानं तेसं तत्थ धम्मायतनं उप्पज्‍जित्थ, नो च तेसं तत्थ चक्खायतनं उप्पज्‍जति। सचक्खुकानं उपपज्‍जन्तानं तेसं तत्थ धम्मायतनञ्‍च उप्पज्‍जित्थ चक्खायतनञ्‍च उप्पज्‍जति। (चक्खायतनमूलकं)

७६. (क) यस्स यत्थ घानायतनं उप्पज्‍जति तस्स तत्थ रूपायतनं उप्पज्‍जित्थाति? आमन्ता।

(ख) यस्स वा पन यत्थ रूपायतनं उप्पज्‍जित्थ तस्स तत्थ घानायतनं उप्पज्‍जतीति?

कामावचरा चवन्तानं अघानकानं कामावचरं उपपज्‍जन्तानं रूपावचरानं तेसं तत्थ  रूपायतनं उप्पज्‍जित्थ, नो च तेसं तत्थ घानायतनं उप्पज्‍जति। सघानकानं उपपज्‍जन्तानं तेसं तत्थ रूपायतनञ्‍च उप्पज्‍जित्थ घानायतनञ्‍च उप्पज्‍जति।

(क) यस्स यत्थ घानायतनं उप्पज्‍जति तस्स तत्थ मनायतनं उप्पज्‍जित्थाति? आमन्ता।

(ख) यस्स वा पन यत्थ मनायतनं उप्पज्‍जित्थ तस्स तत्थ घानायतनं उप्पज्‍जतीति?

कामावचरा चवन्तानं अघानकानं कामावचरं उपपज्‍जन्तानं रूपावचरानं अरूपावचरानं तेसं तत्थ मनायतनं उप्पज्‍जित्थ, नो च तेसं तत्थ घानायतनं उप्पज्‍जति। सघानकानं उपपज्‍जन्तानं तेसं तत्थ मनायतनञ्‍च उप्पज्‍जित्थ घानायतनञ्‍च उप्पज्‍जति।

(क) यस्स यत्थ घानायतनं उप्पज्‍जति तस्स तत्थ धम्मायतनं उप्पज्‍जित्थाति? आमन्ता।

(ख) यस्स  वा पन यत्थ धम्मायतनं उप्पज्‍जित्थ तस्स तत्थ घानायतनं  उप्पज्‍जतीति?

सब्बेसं चवन्तानं अघानकानं उपपज्‍जन्तानं तेसं तत्थ धम्मायतनं उप्पज्‍जित्थ, नो च तेसं तत्थ घानायतनं उप्पज्‍जति। सघानकानं उपपज्‍जन्तानं तेसं तत्थ धम्मायतनञ्‍च उप्पज्‍जित्थ घानायतनञ्‍च उप्पज्‍जति। (घानायतनमूलकं)

७७. (क) यस्स यत्थ रूपायतनं उप्पज्‍जति तस्स तत्थ मनायतनं उप्पज्‍जित्थाति?

सुद्धावासं उपपज्‍जन्तानं असञ्‍ञसत्तं उपपज्‍जन्तानं तेसं तत्थ रूपायतनं उप्पज्‍जति, नो च तेसं तत्थ मनायतनं उप्पज्‍जित्थ। इतरेसं पञ्‍चवोकारं उपपज्‍जन्तानं तेसं तत्थ रूपायतनञ्‍च उप्पज्‍जति मनायतनञ्‍च उप्पज्‍जित्थ।

(ख) यस्स वा पन यत्थ मनायतनं उप्पज्‍जित्थ तस्स तत्थ रूपायतनं उप्पज्‍जतीति?

पञ्‍चवोकारा चवन्तानं अरूपानं तेसं तत्थ मनायतनं उप्पज्‍जित्थ, नो च तेसं तत्थ रूपायतनं उप्पज्‍जति। पञ्‍चवोकारं उपपज्‍जन्तानं तेसं तत्थ मनायतनञ्‍च उप्पज्‍जित्थ रूपायतनञ्‍च उप्पज्‍जति।

(क) यस्स यत्थ रूपायतनं उप्पज्‍जति तस्स तत्थ धम्मायतनं उप्पज्‍जित्थाति?

सुद्धावासं उपपज्‍जन्तानं तेसं तत्थ रूपायतनं उप्पज्‍जति, नो च तेसं तत्थ धम्मायतनं उप्पज्‍जित्थ। इतरेसं सरूपकानं उपपज्‍जन्तानं तेसं तत्थ रूपायतनञ्‍च उप्पज्‍जति धम्मायतनञ्‍च उप्पज्‍जित्थ।

(ख) यस्स वा पन यत्थ धम्मायतनं उप्पज्‍जित्थ तस्स तत्थ रूपायतनं उप्पज्‍जतीति?

सब्बेसं चवन्तानं अरूपकानं उपपज्‍जन्तानं तेसं तत्थ धम्मायतनं उप्पज्‍जित्थ, नो च तेसं तत्थ रूपायतनं उप्पज्‍जति। सरूपकानं उपपज्‍जन्तानं तेसं तत्थ धम्मायतनञ्‍च उप्पज्‍जित्थ रूपायतनञ्‍च उप्पज्‍जति। (रूपायतनमूलकं)

७८. (क) यस्स  यत्थ मनायतनं उप्पज्‍जति तस्स तत्थ धम्मायतनं उप्पज्‍जित्थाति?

सुद्धावासं उपपज्‍जन्तानं तेसं तत्थ मनायतनं उप्पज्‍जति, नो च तेसं तत्थ धम्मायतनं उप्पज्‍जित्थ। इतरेसं सचित्तकानं उपपज्‍जन्तानं तेसं तत्थ मनायतनञ्‍च उप्पज्‍जति धम्मायतनञ्‍च उप्पज्‍जित्थ।

(ख) यस्स वा पन यत्थ धम्मायतनं उप्पज्‍जित्थ तस्स  तत्थ मनायतनं उप्पज्‍जतीति?

सब्बेसं चवन्तानं अचित्तकानं उपपज्‍जन्तानं तेसं तत्थ धम्मायतनं उप्पज्‍जित्थ, नो च तेसं तत्थ मनायतनं उप्पज्‍जति। सचित्तकानं उपपज्‍जन्तानं तेसं तत्थ धम्मायतनञ्‍च उप्पज्‍जित्थ मनायतनञ्‍च उप्पज्‍जति। (मनायतनमूलकं)

(घ) पच्‍चनीकपुग्गलो

७९. (क) यस्स  चक्खायतनं नुप्पज्‍जति तस्स सोतायतनं नुप्पज्‍जित्थाति? उप्पज्‍जित्थ।

(ख) यस्स वा पन सोतायतनं नुप्पज्‍जित्थ तस्स चक्खायतनं नुप्पज्‍जतीति? नत्थि।

यस्स चक्खायतनं नुप्पज्‍जति तस्स घानायतनं…पे॰… रूपायतनं… मनायतनं… धम्मायतनं नुप्पज्‍जित्थाति? उप्पज्‍जित्थ।

यस्स वा पन धम्मायतनं नुप्पज्‍जित्थ तस्स चक्खायतनं नुप्पज्‍जतीति? नत्थि।

८०. यस्स घानायतनं…पे॰… रूपायतनं… मनायतनं नुप्पज्‍जति तस्स धम्मायतनं नुप्पज्‍जित्थाति? उप्पज्‍जित्थ।

यस्स वा पन धम्मायतनं नुप्पज्‍जित्थ तस्स मनायतनं नुप्पज्‍जतीति? नत्थि।

(ङ) पच्‍चनीकओकासो

८१. यत्थ चक्खायतनं नुप्पज्‍जति…पे॰…।

(च) पच्‍चनीकपुग्गलोकासा

८२. (क) यस्स  यत्थ चक्खायतनं नुप्पज्‍जति तस्स तत्थ सोतायतनं नुप्पज्‍जित्थाति?

पञ्‍चवोकारा चवन्तानं अचक्खुकानं कामावचरं उपपज्‍जन्तानं तेसं तत्थ चक्खायतनं नुप्पज्‍जति, नो च तेसं तत्थ सोतायतनं नुप्पज्‍जित्थ। सुद्धावासे परिनिब्बन्तानं असञ्‍ञसत्तानं अरूपानं तेसं तत्थ चक्खायतनञ्‍च नुप्पज्‍जति सोतायतनञ्‍च नुप्पज्‍जित्थ।

(ख) यस्स वा पन यत्थ सोतायतनं नुप्पज्‍जित्थ तस्स तत्थ चक्खायतनं  नुप्पज्‍जतीति?

सुद्धावासं उपपज्‍जन्तानं तेसं तत्थ सोतायतनं नुप्पज्‍जित्थ, नो च तेसं तत्थ चक्खायतनं नुप्पज्‍जति। सुद्धावासे परिनिब्बन्तानं असञ्‍ञसत्तानं अरूपानं तेसं तत्थ सोतायतनञ्‍च नुप्पज्‍जित्थ चक्खायतनञ्‍च नुप्पज्‍जति।

(क) यस्स यत्थ चक्खायतनं नुप्पज्‍जति तस्स तत्थ घानायतनं नुप्पज्‍जित्थाति?

कामावचरा चवन्तानं अचक्खुकानं कामावचरं उपपज्‍जन्तानं तेसं तत्थ चक्खायतनं नुप्पज्‍जति, नो च तेसं तत्थ घानायतनं नुप्पज्‍जित्थ। रूपावचरा चवन्तानं असञ्‍ञसत्तानं अरूपानं तेसं तत्थ चक्खायतनञ्‍च नुप्पज्‍जति घानायतनञ्‍च नुप्पज्‍जित्थ।

(ख) यस्स वा पन यत्थ घानायतनं नुप्पज्‍जित्थ तस्स तत्थ चक्खायतनं नुप्पज्‍जतीति?

रूपावचरं उपपज्‍जन्तानं  तेसं तत्थ घानायतनं नुप्पज्‍जित्थ, नो च तेसं तत्थ चक्खायतनं नुप्पज्‍जति। रूपावचरा चवन्तानं असञ्‍ञसत्तानं अरूपानं तेसं तत्थ घानायतनञ्‍च नुप्पज्‍जित्थ चक्खायतनञ्‍च नुप्पज्‍जति।

(क) यस्स यत्थ चक्खायतनं नुप्पज्‍जति तस्स तत्थ रूपायतनं नुप्पज्‍जित्थाति?

पञ्‍चवोकारा चवन्तानं अचक्खुकानं कामावचरं उपपज्‍जन्तानं असञ्‍ञसत्तानं  तेसं तत्थ चक्खायतनं नुप्पज्‍जति, नो च तेसं तत्थ रूपायतनं नुप्पज्‍जित्थ। सुद्धावासे परिनिब्बन्तानं अरूपानं तेसं तत्थ चक्खायतनञ्‍च नुप्पज्‍जति रूपायतनञ्‍च नुप्पज्‍जित्थ।

(ख) यस्स वा पन यत्थ रूपायतनं नुप्पज्‍जित्थ तस्स तत्थ चक्खायतनं  नुप्पज्‍जतीति?

सुद्धावासं उपपज्‍जन्तानं तेसं तत्थ रूपायतनं नुप्पज्‍जित्थ, नो च तेसं तत्थ चक्खायतनं नुप्पज्‍जति। सुद्धावासे परिनिब्बन्तानं अरूपानं तेसं तत्थ रूपायतनञ्‍च नुप्पज्‍जित्थ चक्खायतनञ्‍च नुप्पज्‍जति।

(क) यस्स यत्थ चक्खायतनं नुप्पज्‍जति तस्स तत्थ मनायतनं नुप्पज्‍जित्थाति?

पञ्‍चवोकारा चवन्तानं अचक्खुकानं कामावचरं उपपज्‍जन्तानं अरूपानं तेसं तत्थ चक्खायतनं नुप्पज्‍जति, नो च तेसं तत्थ मनायतनं नुप्पज्‍जित्थ। सुद्धावासे परिनिब्बन्तानं असञ्‍ञसत्तानं तेसं तत्थ चक्खायतनञ्‍च नुप्पज्‍जति मनायतनञ्‍च नुप्पज्‍जित्थ।

(ख) यस्स वा पन यत्थ मनायतनं नुप्पज्‍जित्थ तस्स तत्थ चक्खायतनं नुप्पज्‍जतीति?

सुद्धावासं उपपज्‍जन्तानं तेसं तत्थ मनायतनं नुप्पज्‍जित्थ, नो च तेसं तत्थ चक्खायतनं नुप्पज्‍जति। सुद्धावासे परिनिब्बन्तानं असञ्‍ञसत्तानं तेसं तत्थ मनायतनञ्‍च नुप्पज्‍जित्थ चक्खायतनञ्‍च नुप्पज्‍जति।

(क) यस्स यत्थ चक्खायतनं नुप्पज्‍जति तस्स तत्थ धम्मायतनं नुप्पज्‍जित्थाति?

सब्बेसं चवन्तानं अचक्खुकानं उपपज्‍जन्तानं तेसं तत्थ चक्खायतनं नुप्पज्‍जति, नो च तेसं तत्थ धम्मायतनं नुप्पज्‍जित्थ। सुद्धावासे परिनिब्बन्तानं तेसं तत्थ चक्खायतनञ्‍च नुप्पज्‍जति धम्मायतनञ्‍च नुप्पज्‍जित्थ।

(ख) यस्स वा पन यत्थ धम्मायतनं नुप्पज्‍जित्थ तस्स तत्थ चक्खायतनं नुप्पज्‍जतीति?

सुद्धावासं उपपज्‍जन्तानं  तेसं तत्थ धम्मायतनं नुप्पज्‍जित्थ, नो च तेसं तत्थ चक्खायतनं नुप्पज्‍जति। सुद्धावासे परिनिब्बन्तानं तेसं तत्थ धम्मायतनञ्‍च नुप्पज्‍जित्थ चक्खायतनञ्‍च नुप्पज्‍जति। (चक्खायतनमूलकं)

८३. (क) यस्स  यत्थ घानायतनं नुप्पज्‍जति तस्स तत्थ रूपायतनं नुप्पज्‍जित्थाति?

कामावचरा चवन्तानं अघानकानं कामावचरं उपपज्‍जन्तानं रूपावचरानं तेसं तत्थ घानायतनं नुप्पज्‍जति, नो च तेसं तत्थ रूपायतनं नुप्पज्‍जित्थ। सुद्धावासानं अरूपानं तेसं तत्थ घानायतनञ्‍च नुप्पज्‍जति रूपायतनञ्‍च नुप्पज्‍जित्थ।

(ख) यस्स वा पन यत्थ रूपायतनं नुप्पज्‍जित्थ तस्स तत्थ घानायतनं नुप्पज्‍जतीति? आमन्ता।

(क) यस्स यत्थ घानायतनं नुप्पज्‍जति तस्स तत्थ मनायतनं नुप्पज्‍जित्थाति?

कामावचरा चवन्तानं अघानकानं कामावचरं उपपज्‍जन्तानं रूपावचरानं अरूपावचरानं तेसं तत्थ घानायतनं नुप्पज्‍जति, नो च तेसं तत्थ मनायतनं नुप्पज्‍जित्थ। सुद्धावासानं असञ्‍ञसत्तानं तेसं तत्थ घानायतनञ्‍च नुप्पज्‍जति मनायतनञ्‍च नुप्पज्‍जित्थ।

(ख) यस्स वा पन यत्थ मनायतनं नुप्पज्‍जित्थ तस्स तत्थ घानायतनं नुप्पज्‍जतीति? आमन्ता।

(क) यस्स यत्थ घानायतनं नुप्पज्‍जति तस्स तत्थ धम्मायतनं नुप्पज्‍जित्थाति?

सब्बेसं चवन्तानं अघानकानं उपपज्‍जन्तानं तेसं तत्थ घानायतनं नुप्पज्‍जति, नो च तेसं तत्थ धम्मायतनं नुप्पज्‍जित्थ। सुद्धावासानं  तेसं तत्थ घानायतनञ्‍च नुप्पज्‍जति धम्मायतनञ्‍च नुप्पज्‍जित्थ।

(ख) यस्स वा पन यत्थ धम्मायतनं नुप्पज्‍जित्थ तस्स तत्थ घानायतनं नुप्पज्‍जतीति? आमन्ता। (घानायतनमूलकं)

८४. (क) यस्स यत्थ रूपायतनं नुप्पज्‍जति तस्स तत्थ मनायतनं नुप्पज्‍जित्थाति?

पञ्‍चवोकारा चवन्तानं अरूपानं तेसं तत्थ रूपायतनं नुप्पज्‍जति, नो च तेसं तत्थ मनायतनं नुप्पज्‍जित्थ। सुद्धावासे परिनिब्बन्तानं असञ्‍ञसत्ता चवन्तानं तेसं तत्थ रूपायतनञ्‍च नुप्पज्‍जति मनायतनञ्‍च नुप्पज्‍जित्थ।

(ख) यस्स  वा पन यत्थ मनायतनं नुप्पज्‍जित्थ तस्स तत्थ रूपायतनं नुप्पज्‍जतीति?

सुद्धावासं उपपज्‍जन्तानं असञ्‍ञसत्तं उपपज्‍जन्तानं तेसं तत्थ मनायतनं नुप्पज्‍जित्थ, नो च तेसं तत्थ रूपायतनं नुप्पज्‍जति। सुद्धावासे परिनिब्बन्तानं असञ्‍ञसत्ता चवन्तानं तेसं तत्थ मनायतनञ्‍च नुप्पज्‍जित्थ रूपायतनञ्‍च नुप्पज्‍जति।

(क) यस्स यत्थ रूपायतनं नुप्पज्‍जति तस्स तत्थ धम्मायतनं नुप्पज्‍जित्थाति?

सब्बेसं चवन्तानं अरूपकानं उपपज्‍जन्तानं तेसं तत्थ रूपायतनं नुप्पज्‍जति, नो च तेसं तत्थ धम्मायतनं नुप्पज्‍जित्थ। सुद्धावासे परिनिब्बन्तानं  तेसं तत्थ रूपायतनञ्‍च नुप्पज्‍जति धम्मायतनञ्‍च नुप्पज्‍जित्थ।

(ख) यस्स वा पन यत्थ धम्मायतनं नुप्पज्‍जित्थ तस्स तत्थ रूपायतनं नुप्पज्‍जतीति?

सुद्धावासं उपपज्‍जन्तानं तेसं तत्थ धम्मायतनं नुप्पज्‍जित्थ, नो च तेसं तत्थ रूपायतनं नुप्पज्‍जति। सुद्धावासे  परिनिब्बन्तानं तेसं तत्थ धम्मायतनञ्‍च नुप्पज्‍जित्थ रूपायतनञ्‍च नुप्पज्‍जति। (रूपायतनमूलकं)

८५. (क) यस्स यत्थ मनायतनं नुप्पज्‍जति तस्स तत्थ धम्मायतनं नुप्पज्‍जित्थाति?

सब्बेसं चवन्तानं अचित्तकानं उपपज्‍जन्तानं तेसं तत्थ मनायतनं नुप्पज्‍जति, नो च तेसं तत्थ धम्मायतनं नुप्पज्‍जित्थ। सुद्धावासे परिनिब्बन्तानं तेसं तत्थ मनायतनञ्‍च नुप्पज्‍जति धम्मायतनञ्‍च नुप्पज्‍जित्थ।

(ख) यस्स वा पन यत्थ धम्मायतनं नुप्पज्‍जित्थ तस्स तत्थ मनायतनं नुप्पज्‍जतीति?

सुद्धावासं उपपज्‍जन्तानं तेसं तत्थ धम्मायतनं नुप्पज्‍जित्थ, नो च तेसं तत्थ मनायतनं नुप्पज्‍जति। सुद्धावासे परिनिब्बन्तानं तेसं तत्थ  धम्मायतनञ्‍च नुप्पज्‍जित्थ मनायतनञ्‍च नुप्पज्‍जति। (मनायतनमूलकं)

(५) पच्‍चुप्पन्‍नानागतवारो

(क) अनुलोमपुग्गलो

८६. (क) यस्स चक्खायतनं उप्पज्‍जति तस्स सोतायतनं उप्पज्‍जिस्सतीति?

पच्छिमभविकानं पञ्‍चवोकारं उपपज्‍जन्तानं ये च अरूपं उपपज्‍जित्वा परिनिब्बायिस्सन्ति तेसं उपपज्‍जन्तानं तेसं चक्खायतनं उप्पज्‍जति, नो च तेसं सोतायतनं उप्पज्‍जिस्सति। इतरेसं सचक्खुकानं उपपज्‍जन्तानं तेसं चक्खायतनञ्‍च उप्पज्‍जति सोतायतनञ्‍च उप्पज्‍जिस्सति।

(ख) यस्स वा पन सोतायतनं उप्पज्‍जिस्सति तस्स चक्खायतनं उप्पज्‍जतीति?

सब्बेसं चवन्तानं अचक्खुकानं उपपज्‍जन्तानं तेसं सोतायतनं उप्पज्‍जिस्सति, नो च तेसं चक्खायतनं उप्पज्‍जति। सचक्खुकानं  उपपज्‍जन्तानं तेसं सोतायतनञ्‍च उप्पज्‍जिस्सति चक्खायतनञ्‍च उप्पज्‍जति।

(क) यस्स चक्खायतनं उप्पज्‍जति तस्स घानायतनं उप्पज्‍जिस्सतीति?

पच्छिमभविकानं पञ्‍चवोकारं उपपज्‍जन्तानं ये च रूपावचरं अरूपावचरं उपपज्‍जित्वा परिनिब्बायिस्सन्ति तेसं उपपज्‍जन्तानं तेसं चक्खायतनं उप्पज्‍जति, नो च तेसं घानायतनं उप्पज्‍जिस्सति। इतरेसं सचक्खुकानं उपपज्‍जन्तानं तेसं चक्खायतनञ्‍च उप्पज्‍जति घानायतनञ्‍च उप्पज्‍जिस्सति।

(ख) यस्स वा पन घानायतनं उप्पज्‍जिस्सति तस्स चक्खायतनं उप्पज्‍जतीति?

सब्बेसं  चवन्तानं अचक्खुकानं उपपज्‍जन्तानं तेसं घानायतनं उप्पज्‍जिस्सति, नो च तेसं चक्खायतनं उप्पज्‍जति। सचक्खुकानं उपपज्‍जन्तानं तेसं घानायतनञ्‍च उप्पज्‍जिस्सति चक्खायतनञ्‍च उप्पज्‍जति।

(क) यस्स चक्खायतनं उप्पज्‍जति तस्स रूपायतनं उप्पज्‍जिस्सतीति?

पच्छिमभविकानं पञ्‍चवोकारं उपपज्‍जन्तानं ये च अरूपं उपपज्‍जित्वा परिनिब्बायिस्सन्ति तेसं उपपज्‍जन्तानं तेसं चक्खायतनं उप्पज्‍जति, नो च तेसं रूपायतनं उप्पज्‍जिस्सति। इतरेसं सचक्खुकानं उपपज्‍जन्तानं तेसं चक्खायतनञ्‍च उप्पज्‍जति रूपायतनञ्‍च उप्पज्‍जिस्सति।

(ख) यस्स वा पन रूपायतनं उप्पज्‍जिस्सति तस्स चक्खायतनं उप्पज्‍जतीति?

सब्बेसं चवन्तानं अचक्खुकानं उपपज्‍जन्तानं तेसं रूपायतनं उप्पज्‍जिस्सति, नो च तेसं चक्खायतनं उप्पज्‍जति। सचक्खुकानं उपपज्‍जन्तानं  तेसं रूपायतनञ्‍च उप्पज्‍जिस्सति चक्खायतनञ्‍च उप्पज्‍जति।

(क) यस्स चक्खायतनं उप्पज्‍जति तस्स मनायतनं उप्पज्‍जिस्सतीति?

पच्छिमभविकानं पञ्‍चवोकारं उपपज्‍जन्तानं तेसं चक्खायतनं उप्पज्‍जति, नो च तेसं मनायतनं उप्पज्‍जिस्सति। इतरेसं सचक्खुकानं उपपज्‍जन्तानं तेसं चक्खायतनञ्‍च उप्पज्‍जति मनायतनञ्‍च उप्पज्‍जिस्सति।

(ख) यस्स वा पन मनायतनं उप्पज्‍जिस्सति तस्स चक्खायतनं उप्पज्‍जतीति?

सब्बेसं चवन्तानं अचक्खुकानं उपपज्‍जन्तानं तेसं मनायतनं उप्पज्‍जिस्सति, नो च तेसं चक्खायतनं उप्पज्‍जति। सचक्खुकानं उपपज्‍जन्तानं तेसं मनायतनञ्‍च उप्पज्‍जिस्सति चक्खायतनञ्‍च उप्पज्‍जति।

(क) यस्स चक्खायतनं उप्पज्‍जति तस्स धम्मायतनं उप्पज्‍जिस्सतीति?

पच्छिमभविकानं पञ्‍चवोकारं उपपज्‍जन्तानं तेसं चक्खायतनं उप्पज्‍जति, नो च तेसं धम्मायतनं उप्पज्‍जिस्सति। इतरेसं सचक्खुकानं उपपज्‍जन्तानं तेसं चक्खायतनञ्‍च उप्पज्‍जति धम्मायतनञ्‍च उप्पज्‍जिस्सति।

(ख) यस्स वा पन धम्मायतनं उप्पज्‍जिस्सति तस्स चक्खायतनं उप्पज्‍जतीति?

सब्बेसं  चवन्तानं अचक्खुकानं उपपज्‍जन्तानं तेसं धम्मायतनं उप्पज्‍जिस्सति, नो च तेसं चक्खायतनं उप्पज्‍जति। सचक्खुकानं उपपज्‍जन्तानं तेसं धम्मायतनञ्‍च उप्पज्‍जिस्सति चक्खायतनञ्‍च उप्पज्‍जति। (चक्खायतनमूलकं)

८७. (क) यस्स घानायतनं उप्पज्‍जति तस्स रूपायतनं उप्पज्‍जिस्सतीति?

पच्छिमभविकानं कामावचरं उपपज्‍जन्तानं ये च अरूपं उपपज्‍जित्वा  परिनिब्बायिस्सन्ति  तेसं उपपज्‍जन्तानं तेसं घानायतनं उप्पज्‍जति, नो च तेसं रूपायतनं उप्पज्‍जिस्सति। इतरेसं सघानकानं उपपज्‍जन्तानं तेसं घानायतनञ्‍च उप्पज्‍जति रूपायतनञ्‍च उप्पज्‍जिस्सति।

(ख) यस्स वा पन रूपायतनं उप्पज्‍जिस्सति तस्स घानायतनं उप्पज्‍जतीति?

सब्बेसं चवन्तानं अघानकानं उपपज्‍जन्तानं तेसं रूपायतनं उप्पज्‍जिस्सति, नो च तेसं घानायतनं उप्पज्‍जति। सघानकानं उपपज्‍जन्तानं तेसं रूपायतनञ्‍च उप्पज्‍जिस्सति घानायतनञ्‍च उप्पज्‍जति।

(क) यस्स घानायतनं उप्पज्‍जति तस्स मनायतनं उप्पज्‍जिस्सतीति?

पच्छिमभविकानं कामावचरं उपपज्‍जन्तानं तेसं घानायतनं उप्पज्‍जति, नो च तेसं मनायतनं उप्पज्‍जिस्सति। इतरेसं सघानकानं उपपज्‍जन्तानं तेसं घानायतनञ्‍च उप्पज्‍जति मनायतनञ्‍च उप्पज्‍जिस्सति।

(ख) यस्स वा पन मनायतनं उप्पज्‍जिस्सति तस्स घानायतनं उप्पज्‍जतीति?

सब्बेसं चवन्तानं अघानकानं उपपज्‍जन्तानं तेसं मनायतनं उप्पज्‍जिस्सति, नो च तेसं घानायतनं उप्पज्‍जति। सघानकानं उपपज्‍जन्तानं तेसं मनायतनञ्‍च उप्पज्‍जिस्सति घानायतनञ्‍च उप्पज्‍जति।

(क) यस्स घानायतनं उप्पज्‍जति तस्स धम्मायतनं उप्पज्‍जिस्सतीति?

पच्छिमभविकानं कामावचरं उपपज्‍जन्तानं तेसं घानायतनं उप्पज्‍जति, नो च तेसं धम्मायतनं उप्पज्‍जिस्सति। इतरेसं सघानकानं उपपज्‍जन्तानं तेसं घानायतनञ्‍च उप्पज्‍जति धम्मायतनञ्‍च उप्पज्‍जिस्सति।

(ख) यस्स वा पन धम्मायतनं उप्पज्‍जिस्सति तस्स घानायतनं उप्पज्‍जतीति?

सब्बेसं चवन्तानं अघानकानं उपपज्‍जन्तानं तेसं धम्मायतनं उप्पज्‍जिस्सति, नो च तेसं घानायतनं उप्पज्‍जति। सघानकानं उपपज्‍जन्तानं तेसं धम्मायतनञ्‍च उप्पज्‍जिस्सति घानायतनञ्‍च उप्पज्‍जति। (घानायतनमूलकं)

८८. (क) यस्स रूपायतनं उप्पज्‍जति तस्स मनायतनं उप्पज्‍जिस्सतीति?

पच्छिमभविकानं पञ्‍चवोकारं उपपज्‍जन्तानं तेसं रूपायतनं उप्पज्‍जति, नो च तेसं मनायतनं उप्पज्‍जिस्सति। इतरेसं सरूपकानं उपपज्‍जन्तानं तेसं रूपायतनञ्‍च उप्पज्‍जति मनायतनञ्‍च उप्पज्‍जिस्सति।

(ख) यस्स वा पन मनायतनं उप्पज्‍जिस्सति तस्स रूपायतनं उप्पज्‍जतीति?

सब्बेसं चवन्तानं अरूपकानं उपपज्‍जन्तानं तेसं मनायतनं उप्पज्‍जिस्सति, नो च तेसं रूपायतनं उप्पज्‍जति। सरूपकानं उपपज्‍जन्तानं तेसं मनायतनञ्‍च उप्पज्‍जिस्सति रूपायतनञ्‍च उप्पज्‍जति।

(क) यस्स रूपायतनं उप्पज्‍जति तस्स धम्मायतनं उप्पज्‍जिस्सतीति?

पच्छिमभविकानं पञ्‍चवोकारं उपपज्‍जन्तानं तेसं रूपायतनं उप्पज्‍जति, नो च तेसं धम्मायतनं उप्पज्‍जिस्सति। इतरेसं सरूपकानं उपपज्‍जन्तानं तेसं रूपायतनञ्‍च उप्पज्‍जति धम्मायतनञ्‍च उप्पज्‍जिस्सति।

(ख) यस्स वा पन धम्मायतनं उप्पज्‍जिस्सति तस्स रूपायतनं उप्पज्‍जतीति?

सब्बेसं चवन्तानं अरूपकानं उपपज्‍जन्तानं तेसं धम्मायतनं उप्पज्‍जिस्सति, नो च तेसं रूपायतनं उप्पज्‍जति। सरूपकानं उपपज्‍जन्तानं  तेसं धम्मायतनञ्‍च उप्पज्‍जिस्सति रूपायतनञ्‍च उप्पज्‍जति। (रूपायतनमूलकं)

८९. (क) यस्स मनायतनं उप्पज्‍जति तस्स धम्मायतनं उप्पज्‍जिस्सतीति?

पच्छिमभविकानं उपपज्‍जन्तानं तेसं मनायतनं उप्पज्‍जति, नो च तेसं धम्मायतनं उप्पज्‍जिस्सति। इतरेसं सचित्तकानं उपपज्‍जन्तानं तेसं मनायतनञ्‍च उप्पज्‍जति, धम्मायतनञ्‍च उप्पज्‍जिस्सति।

(ख) यस्स वा पन धम्मायतनं उप्पज्‍जिस्सति तस्स मनायतनं उप्पज्‍जतीति?

सब्बेसं चवन्तानं अचित्तकानं उपपज्‍जन्तानं तेसं धम्मायतनं उप्पज्‍जिस्सति, नो च तेसं मनायतनं उप्पज्‍जति। सचित्तकानं उपपज्‍जन्तानं तेसं धम्मायतनञ्‍च उप्पज्‍जिस्सति मनायतनञ्‍च उप्पज्‍जति।

(ख) अनुलोमओकासो

९०. यत्थ चक्खायतनं उप्पज्‍जति…पे॰…।

(ग) अनुलोमपुग्गलोकासा

९१. (क) यस्स यत्थ चक्खायतनं उप्पज्‍जति तस्स तत्थ सोतायतनं उप्पज्‍जिस्सतीति?

पच्छिमभविकानं पञ्‍चवोकारं उपपज्‍जन्तानं तेसं तत्थ चक्खायतनं उप्पज्‍जति, नो च तेसं तत्थ सोतायतनं उप्पज्‍जिस्सति। इतरेसं सचक्खुकानं उपपज्‍जन्तानं तेसं तत्थ चक्खायतनञ्‍च उप्पज्‍जति सोतायतनञ्‍च उप्पज्‍जिस्सति।

(ख) यस्स वा पन यत्थ सोतायतनं उप्पज्‍जिस्सति तस्स तत्थ चक्खायतनं उप्पज्‍जतीति?

पञ्‍चवोकारा चवन्तानं अचक्खुकानं कामावचरं उपपज्‍जन्तानं तेसं तत्थ सोतायतनं उप्पज्‍जिस्सति, नो च तेसं तत्थ चक्खायतनं उप्पज्‍जति। सचक्खुकानं  उपपज्‍जन्तानं  तेसं तत्थ सोतायतनञ्‍च उप्पज्‍जिस्सति चक्खायतनञ्‍च उप्पज्‍जति।

(क) यस्स यत्थ चक्खायतनं उप्पज्‍जति तस्स तत्थ घानायतनं उप्पज्‍जिस्सतीति?

पच्छिमभविकानं कामावचरं उपपज्‍जन्तानं रूपावचरं उपपज्‍जन्तानं तेसं तत्थ चक्खायतनं उप्पज्‍जति, नो च तेसं तत्थ घानायतनं उप्पज्‍जिस्सति। इतरेसं सचक्खुकानं कामावचरं उपपज्‍जन्तानं तेसं तत्थ चक्खायतनञ्‍च उप्पज्‍जति घानायतनञ्‍च उप्पज्‍जिस्सति।

(ख) यस्स वा पन यत्थ घानायतनं उप्पज्‍जिस्सति तस्स तत्थ चक्खायतनं उप्पज्‍जतीति?

कामावचरा चवन्तानं अचक्खुकानं कामावचरं उपपज्‍जन्तानं तेसं तत्थ घानायतनं उप्पज्‍जिस्सति, नो च तेसं तत्थ चक्खायतनं उप्पज्‍जति। सचक्खुकानं कामावचरं उपपज्‍जन्तानं तेसं तत्थ घानायतनञ्‍च उप्पज्‍जिस्सति चक्खायतनञ्‍च उप्पज्‍जति।

(क) यस्स यत्थ चक्खायतनं उप्पज्‍जति तस्स तत्थ रूपायतनं उप्पज्‍जिस्सतीति?

पच्छिमभविकानं पञ्‍चवोकारं उपपज्‍जन्तानं तेसं तत्थ चक्खायतनं उप्पज्‍जति, नो च तेसं तत्थ रूपायतनं उप्पज्‍जिस्सति। इतरेसं सचक्खुकानं उपपज्‍जन्तानं तेसं तत्थ चक्खायतनञ्‍च उप्पज्‍जति रूपायतनञ्‍च उप्पज्‍जिस्सति।

(ख) यस्स वा पन यत्थ रूपायतनं उप्पज्‍जिस्सति तस्स तत्थ चक्खायतनं उप्पज्‍जतीति?

पञ्‍चवोकारा चवन्तानं अचक्खुकानं कामावचरं उपपज्‍जन्तानं असञ्‍ञसत्तानं तेसं तत्थ  रूपायतनं उप्पज्‍जिस्सति, नो च तेसं तत्थ चक्खायतनं उप्पज्‍जति। सचक्खुकानं उपपज्‍जन्तानं तेसं तत्थ रूपायतनञ्‍च उप्पज्‍जिस्सति चक्खायतनञ्‍च उप्पज्‍जति।

(क) यस्स  यत्थ चक्खायतनं उप्पज्‍जति तस्स तत्थ मनायतनं उप्पज्‍जिस्सतीति?

पच्छिमभविकानं पञ्‍चवोकारं उपपज्‍जन्तानं तेसं तत्थ चक्खायतनं उप्पज्‍जति, नो च तेसं तत्थ मनायतनं उप्पज्‍जिस्सति। इतरेसं सचक्खुकानं उपपज्‍जन्तानं तेसं तत्थ चक्खायतनञ्‍च उप्पज्‍जति मनायतनञ्‍च उप्पज्‍जिस्सति।

(ख) यस्स वा पन यत्थ मनायतनं उप्पज्‍जिस्सति तस्स तत्थ चक्खायतनं उप्पज्‍जतीति?

पञ्‍चवोकारा चवन्तानं अचक्खुकानं कामावचरं उपपज्‍जन्तानं अरूपानं तेसं तत्थ मनायतनं उप्पज्‍जिस्सति, नो च तेसं तत्थ चक्खायतनं उप्पज्‍जति। सचक्खुकानं उपपज्‍जन्तानं तेसं तत्थ मनायतनञ्‍च उप्पज्‍जिस्सति चक्खायतनञ्‍च उप्पज्‍जति।

(क) यस्स  यत्थ चक्खायतनं उप्पज्‍जति तस्स तत्थ धम्मायतनं उप्पज्‍जिस्सतीति?

पच्छिमभविकानं पञ्‍चवोकारं उपपज्‍जन्तानं तेसं तत्थ चक्खायतनं उप्पज्‍जति, नो च तेसं तत्थ धम्मायतनं उप्पज्‍जिस्सति। इतरेसं सचक्खुकानं उपपज्‍जन्तानं तेसं तत्थ चक्खायतनञ्‍च उप्पज्‍जति धम्मायतनञ्‍च उप्पज्‍जिस्सति।

(ख) यस्स वा पन यत्थ धम्मायतनं उप्पज्‍जिस्सति तस्स तत्थ चक्खायतनं उप्पज्‍जतीति?

सब्बेसं चवन्तानं अचक्खुकानं उपपज्‍जन्तानं तेसं तत्थ धम्मायतनं उप्पज्‍जिस्सति, नो च तेसं तत्थ चक्खायतनं उप्पज्‍जति। सचक्खुकानं उपपज्‍जन्तानं तेसं तत्थ धम्मायतनञ्‍च उप्पज्‍जिस्सति चक्खायतनञ्‍च उप्पज्‍जति। (चक्खायतनमूलकं)

९२. (क) यस्स यत्थ घानायतनं उप्पज्‍जति तस्स तत्थ रूपायतनं उप्पज्‍जिस्सतीति?

पच्छिमभविकानं कामावचरं उपपज्‍जन्तानं तेसं तत्थ घानायतनं उप्पज्‍जति, नो च तेसं तत्थ रूपायतनं उप्पज्‍जिस्सति। इतरेसं सघानकानं उपपज्‍जन्तानं तेसं तत्थ घानायतनञ्‍च उप्पज्‍जति रूपायतनञ्‍च उप्पज्‍जिस्सति।

(ख) यस्स वा पन यत्थ रूपायतनं उप्पज्‍जिस्सति तस्स तत्थ घानायतनं उप्पज्‍जतीति?

कामावचरा चवन्तानं अघानकानं कामावचरं उपपज्‍जन्तानं रूपावचरानं तेसं तत्थ रूपायतनं उप्पज्‍जिस्सति, नो च तेसं तत्थ घानायतनं उप्पज्‍जति। सघानकानं उपपज्‍जन्तानं तेसं तत्थ रूपायतनञ्‍च उप्पज्‍जिस्सति घानायतनञ्‍च उप्पज्‍जति।

(क) यस्स यत्थ घानायतनं उप्पज्‍जति तस्स तत्थ मनायतनं उप्पज्‍जिस्सतीति?

पच्छिमभविकानं कामावचरं उपपज्‍जन्तानं तेसं तत्थ घानायतनं उप्पज्‍जति, नो च तेसं तत्थ मनायतनं उप्पज्‍जिस्सति। इतरेसं सघानकानं उपपज्‍जन्तानं तेसं तत्थ घानायतनञ्‍च उप्पज्‍जति मनायतनञ्‍च उप्पज्‍जिस्सति।

(ख) यस्स वा पन यत्थ मनायतनं उप्पज्‍जिस्सति तस्स तत्थ घानायतनं उप्पज्‍जतीति?

कामावचरा चवन्तानं अघानकानं कामावचरं उपपज्‍जन्तानं रूपावचरानं अरूपावचरानं  तेसं तत्थ मनायतनं उप्पज्‍जिस्सति, नो च तेसं तत्थ घानायतनं उप्पज्‍जति। सघानकानं उपपज्‍जन्तानं तेसं तत्थ मनायतनञ्‍च उप्पज्‍जिस्सति घानायतनञ्‍च उप्पज्‍जति।

(क) यस्स यत्थ घानायतनं उप्पज्‍जति तस्स तत्थ धम्मायतनं उप्पज्‍जिस्सतीति?

पच्छिमभविकानं कामावचरं उपपज्‍जन्तानं तेसं तत्थ घानायतनं उप्पज्‍जति, नो च तेसं तत्थ धम्मायतनं उप्पज्‍जिस्सति। इतरेसं  सघानकानं उपपज्‍जन्तानं तेसं तत्थ घानायतनञ्‍च उप्पज्‍जति धम्मायतनञ्‍च उप्पज्‍जिस्सति।

(ख) यस्स  वा पन यत्थ धम्मायतनं उप्पज्‍जिस्सति तस्स तत्थ घानायतनं उप्पज्‍जतीति?

सब्बेसं चवन्तानं अघानकानं उपपज्‍जन्तानं तेसं तत्थ धम्मायतनं उप्पज्‍जिस्सति, नो च तेसं तत्थ घानायतनं उप्पज्‍जति। सघानकानं उपपज्‍जन्तानं तेसं तत्थ धम्मायतनञ्‍च उप्पज्‍जिस्सति घानायतनञ्‍च उप्पज्‍जति। (घानायतनमूलकं)

९३. (क) यस्स यत्थ रूपायतनं उप्पज्‍जति तस्स तत्थ मनायतनं उप्पज्‍जिस्सतीति?

पच्छिमभविकानं पञ्‍चवोकारं उपपज्‍जन्तानं असञ्‍ञसत्तं उपपज्‍जन्तानं तेसं तत्थ रूपायतनं उप्पज्‍जति, नो च तेसं तत्थ मनायतनं उप्पज्‍जिस्सति। इतरेसं पञ्‍चवोकारं उपपज्‍जन्तानं तेसं तत्थ रूपायतनञ्‍च उप्पज्‍जति मनायतनञ्‍च उप्पज्‍जिस्सति।

(ख) यस्स वा पन यत्थ मनायतनं उप्पज्‍जिस्सति तस्स तत्थ रूपायतनं उप्पज्‍जतीति?

पञ्‍चवोकारा चवन्तानं अरूपानं तेसं तत्थ मनायतनं उप्पज्‍जिस्सति, नो च तेसं तत्थ रूपायतनं उप्पज्‍जति। पञ्‍चवोकारं उपपज्‍जन्तानं तेसं तत्थ मनायतनञ्‍च उप्पज्‍जिस्सति रूपायतनञ्‍च उप्पज्‍जति।

(क) यस्स यत्थ रूपायतनं उप्पज्‍जति तस्स तत्थ धम्मायतनं उप्पज्‍जिस्सतीति?

पच्छिमभविकानं पञ्‍चवोकारं उपपज्‍जन्तानं तेसं तत्थ रूपायतनं उप्पज्‍जति, नो च तेसं तत्थ धम्मायतनं उप्पज्‍जिस्सति। इतरेसं सरूपकानं उपपज्‍जन्तानं तेसं तत्थ रूपायतनञ्‍च उप्पज्‍जति धम्मायतनञ्‍च उप्पज्‍जिस्सति।

(ख) यस्स वा पन यत्थ धम्मायतनं उप्पज्‍जिस्सति तस्स तत्थ रूपायतनं उप्पज्‍जतीति?

सब्बेसं चवन्तानं अरूपकानं उपपज्‍जन्तानं तेसं तत्थ धम्मायतनं उप्पज्‍जिस्सति, नो च तेसं तत्थ रूपायतनं उप्पज्‍जति। सरूपकानं उपपज्‍जन्तानं तेसं तत्थ धम्मायतनञ्‍च उप्पज्‍जिस्सति रूपायतनञ्‍च उप्पज्‍जति। (रूपायतनमूलकं)

९४. (क) यस्स  यत्थ मनायतनं उप्पज्‍जति तस्स तत्थ धम्मायतनं उप्पज्‍जिस्सतीति?

पच्छिमभविकानं उपपज्‍जन्तानं तेसं तत्थ मनायतनं उप्पज्‍जति, नो च तेसं तत्थ धम्मायतनं उप्पज्‍जिस्सति। इतरेसं सचित्तकानं उपपज्‍जन्तानं तेसं तत्थ मनायतनञ्‍च उप्पज्‍जति धम्मायतनञ्‍च उप्पज्‍जिस्सति।

(ख) यस्स वा पन यत्थ धम्मायतनं उप्पज्‍जिस्सति तस्स तत्थ मनायतनं उप्पज्‍जतीति?

सब्बेसं चवन्तानं अचित्तकानं उपपज्‍जन्तानं तेसं तत्थ  धम्मायतनं उप्पज्‍जिस्सति, नो  च तेसं तत्थ मनायतनं उप्पज्‍जति। सचित्तकानं उपपज्‍जन्तानं तेसं तत्थ धम्मायतनञ्‍च उप्पज्‍जिस्सति मनायतनञ्‍च उप्पज्‍जति। (मनायतनमूलकं)

(घ) पच्‍चनीकपुग्गलो

९५. (क) यस्स चक्खायतनं नुप्पज्‍जति तस्स सोतायतनं नुप्पज्‍जिस्सतीति?

सब्बेसं चवन्तानं अचक्खुकानं उपपज्‍जन्तानं तेसं चक्खायतनं नुप्पज्‍जति, नो च तेसं सोतायतनं नुप्पज्‍जिस्सति। पञ्‍चवोकारे परिनिब्बन्तानं अरूपे पच्छिमभविकानं ये च अरूपं उपपज्‍जित्वा परिनिब्बायिस्सन्ति तेसं चवन्तानं तेसं चक्खायतनञ्‍च नुप्पज्‍जति सोतायतनञ्‍च नुप्पज्‍जिस्सति।

(ख) यस्स वा पन सोतायतनं नुप्पज्‍जिस्सति तस्स चक्खायतनं नुप्पज्‍जतीति?

पच्छिमभविकानं पञ्‍चवोकारं उपपज्‍जन्तानं ये च अरूपं उपपज्‍जित्वा परिनिब्बायिस्सन्ति तेसं उपपज्‍जन्तानं तेसं सोतायतनं नुप्पज्‍जिस्सति, नो च तेसं चक्खायतनं नुप्पज्‍जति। पञ्‍चवोकारे परिनिब्बन्तानं अरूपे पच्छिमभविकानं ये च अरूपं उपपज्‍जित्वा परिनिब्बायिस्सन्ति  तेसं चवन्तानं तेसं सोतायतनञ्‍च नुप्पज्‍जिस्सति चक्खायतनञ्‍च नुप्पज्‍जति।

(क) यस्स चक्खायतनं नुप्पज्‍जति तस्स घानायतनं नुप्पज्‍जिस्सतीति?

सब्बेसं चवन्तानं अचक्खुकानं उपपज्‍जन्तानं तेसं चक्खायतनं नुप्पज्‍जति, नो च तेसं घानायतनं नुप्पज्‍जिस्सति। पञ्‍चवोकारे परिनिब्बन्तानं अरूपे पच्छिमभविकानं ये च रूपावचरं अरूपावचरं उपपज्‍जित्वा परिनिब्बायिस्सन्ति तेसं चवन्तानं तेसं चक्खायतनञ्‍च नुप्पज्‍जति घानायतनञ्‍च नुप्पज्‍जिस्सति।

(ख) यस्स वा पन घानायतनं नुप्पज्‍जिस्सति तस्स चक्खायतनं नुप्पज्‍जतीति?

पच्छिमभविकानं पञ्‍चवोकारं उपपज्‍जन्तानं ये च रूपावचरं अरूपावचरं उपपज्‍जित्वा परिनिब्बायिस्सन्ति तेसं उपपज्‍जन्तानं तेसं घानायतनं नुप्पज्‍जिस्सति, नो च तेसं चक्खायतनं नुप्पज्‍जति। पञ्‍चवोकारे परिनिब्बन्तानं अरूपे पच्छिमभविकानं ये च रूपावचरं अरूपावचरं उपपज्‍जित्वा परिनिब्बायिस्सन्ति तेसं चवन्तानं तेसं घानायतनञ्‍च नुप्पज्‍जिस्सति चक्खायतनञ्‍च नुप्पज्‍जति।

(क) यस्स चक्खायतनं नुप्पज्‍जति तस्स रूपायतनं नुप्पज्‍जिस्सतीति?

सब्बेसं चवन्तानं अचक्खुकानं उपपज्‍जन्तानं तेसं चक्खायतनं नुप्पज्‍जति, नो च तेसं रूपायतनं नुप्पज्‍जिस्सति। पञ्‍चवोकारे परिनिब्बन्तानं अरूपे पच्छिमभविकानं ये च अरूपं उपपज्‍जित्वा परिनिब्बायिस्सन्ति तेसं चवन्तानं तेसं चक्खायतनञ्‍च नुप्पज्‍जति रूपायतनञ्‍च नुप्पज्‍जिस्सति।

(ख) यस्स वा पन रूपायतनं नुप्पज्‍जिस्सति  तस्स चक्खायतनं नुप्पज्‍जतीति?

पच्छिमभविकानं पञ्‍चवोकारं उपपज्‍जन्तानं ये च अरूपं उपपज्‍जित्वा परिनिब्बायिस्सन्ति तेसं उपपज्‍जन्तानं तेसं रूपायतनं नुप्पज्‍जिस्सति, नो च तेसं चक्खायतनं नुप्पज्‍जति। पञ्‍चवोकारे परिनिब्बन्तानं अरूपे पच्छिमभविकानं ये च अरूपं उपपज्‍जित्वा परिनिब्बायिस्सन्ति तेसं चवन्तानं तेसं रूपायतनञ्‍च नुप्पज्‍जिस्सति चक्खायतनञ्‍च नुप्पज्‍जति।

(क) यस्स चक्खायतनं नुप्पज्‍जति तस्स मनायतनं नुप्पज्‍जिस्सतीति?

सब्बेसं चवन्तानं अचक्खुकानं उपपज्‍जन्तानं तेसं चक्खायतनं नुप्पज्‍जति, नो  च तेसं मनायतनं नुप्पज्‍जिस्सति। पञ्‍चवोकारे परिनिब्बन्तानं अरूपे पच्छिमभविकानं तेसं चक्खायतनञ्‍च नुप्पज्‍जति मनायतनञ्‍च नुप्पज्‍जिस्सति।

(ख) यस्स वा पन मनायतनं नुप्पज्‍जिस्सति तस्स चक्खायतनं नुप्पज्‍जतीति?

पच्छिमभविकानं पञ्‍चवोकारं उपपज्‍जन्तानं तेसं मनायतनं नुप्पज्‍जिस्सति, नो च तेसं चक्खायतनं नुप्पज्‍जति। पञ्‍चवोकारे परिनिब्बन्तानं अरूपे पच्छिमभविकानं तेसं मनायतनञ्‍च नुप्पज्‍जिस्सति चक्खायतनञ्‍च नुप्पज्‍जति।

(क) यस्स  चक्खायतनं नुप्पज्‍जति तस्स धम्मायतनं नुप्पज्‍जिस्सतीति?

सब्बेसं चवन्तानं अचक्खुकानं उपपज्‍जन्तानं तेसं चक्खायतनं नुप्पज्‍जति, नो च तेसं धम्मायतनं नुप्पज्‍जिस्सति। पञ्‍चवोकारे परिनिब्बन्तानं अरूपे पच्छिमभविकानं तेसं चक्खायतनञ्‍च नुप्पज्‍जति धम्मायतनञ्‍च नुप्पज्‍जिस्सति।

(ख) यस्स वा पन धम्मायतनं नुप्पज्‍जिस्सति तस्स चक्खायतनं नुप्पज्‍जतीति?

पच्छिमभविकानं पञ्‍चवोकारं उपपज्‍जन्तानं तेसं धम्मायतनं नुप्पज्‍जिस्सति, नो च तेसं चक्खायतनं नुप्पज्‍जति। पञ्‍चवोकारे परिनिब्बन्तानं अरूपे पच्छिमभविकानं तेसं धम्मायतनञ्‍च नुप्पज्‍जिस्सति चक्खायतनञ्‍च नुप्पज्‍जति। (चक्खायतनमूलकं)

९६. (क) यस्स घानायतनं नुप्पज्‍जति तस्स रूपायतनं नुप्पज्‍जिस्सतीति?

सब्बेसं चवन्तानं अघानकानं उपपज्‍जन्तानं तेसं घानायतनं नुप्पज्‍जति, नो च तेसं रूपायतनं नुप्पज्‍जिस्सति। कामावचरे परिनिब्बन्तानं  रूपावचरे अरूपावचरे पच्छिमभविकानं ये च अरूपं उपपज्‍जित्वा परिनिब्बायिस्सन्ति तेसं  चवन्तानं तेसं घानायतनञ्‍च नुप्पज्‍जति रूपायतनञ्‍च नुप्पज्‍जिस्सति।

(ख) यस्स  वा पन रूपायतनं नुप्पज्‍जिस्सति तस्स घानायतनं नुप्पज्‍जतीति?

पच्छिमभविकानं कामावचरं उपपज्‍जन्तानं ये च अरूपं उपपज्‍जित्वा परिनिब्बायिस्सन्ति तेसं उपपज्‍जन्तानं तेसं रूपायतनं नुप्पज्‍जिस्सति, नो च तेसं घानायतनं नुप्पज्‍जति। कामावचरे परिनिब्बन्तानं रूपावचरे अरूपावचरे पच्छिमभविकानं ये च अरूपं उपपज्‍जित्वा परिनिब्बायिस्सन्ति तेसं चवन्तानं तेसं रूपायतनञ्‍च नुप्पज्‍जिस्सति घानायतनञ्‍च नुप्पज्‍जति।

यस्स घानायतनं नुप्पज्‍जति तस्स मनायतनं…पे॰… धम्मायतनं नुप्पज्‍जिस्सतीति?

सब्बेसं चवन्तानं अघानकानं उपपज्‍जन्तानं तेसं घानायतनं नुप्पज्‍जति, नो च तेसं धम्मायतनं नुप्पज्‍जिस्सति। कामावचरे परिनिब्बन्तानं रूपावचरे अरूपावचरे पच्छिमभविकानं तेसं घानायतनञ्‍च नुप्पज्‍जति धम्मायतनञ्‍च नुप्पज्‍जिस्सति।

यस्स वा पन धम्मायतनं नुप्पज्‍जिस्सति तस्स घानायतनं नुप्पज्‍जतीति?

पच्छिमभविकानं कामावचरं उपपज्‍जन्तानं तेसं धम्मायतनं नुप्पज्‍जिस्सति, नो च तेसं घानायतनं नुप्पज्‍जति। कामावचरे परिनिब्बन्तानं रूपावचरे अरूपावचरे पच्छिमभविकानं तेसं धम्मायतनञ्‍च नुप्पज्‍जिस्सति घानायतनञ्‍च नुप्पज्‍जति। (घानायतनमूलकं)

९७. यस्स रूपायतनं नुप्पज्‍जति तस्स मनायतनं…पे॰… धम्मायतनं  नुप्पज्‍जिस्सतीति?

सब्बेसं चवन्तानं अरूपकानं उपपज्‍जन्तानं तेसं रूपायतनं नुप्पज्‍जति, नो च तेसं धम्मायतनं नुप्पज्‍जिस्सति। पञ्‍चवोकारे परिनिब्बन्तानं अरूपे पच्छिमभविकानं तेसं रूपायतनञ्‍च नुप्पज्‍जति धम्मायतनञ्‍च नुप्पज्‍जिस्सति।

यस्स वा पन धम्मायतनं नुप्पज्‍जिस्सति तस्स रूपायतनं नुप्पज्‍जतीति?

पच्छिमभविकानं पञ्‍चवोकारं उपपज्‍जन्तानं तेसं धम्मायतनं नुप्पज्‍जिस्सति, नो च तेसं रूपायतनं नुप्पज्‍जति। पञ्‍चवोकारे परिनिब्बन्तानं अरूपे पच्छिमभविकानं तेसं धम्मायतनञ्‍च नुप्पज्‍जिस्सति रूपायतनञ्‍च नुप्पज्‍जति। (रूपायतनमूलकं)

९८. (क) यस्स  मनायतनं नुप्पज्‍जति तस्स धम्मायतनं नुप्पज्‍जिस्सतीति?

सब्बेसं चवन्तानं अचित्तकानं उपपज्‍जन्तानं तेसं मनायतनं नुप्पज्‍जति, नो च तेसं धम्मायतनं नुप्पज्‍जिस्सति। परिनिब्बन्तानं तेसं मनायतनञ्‍च नुप्पज्‍जति धम्मायतनञ्‍च नुप्पज्‍जिस्सति।

(ख) यस्स वा पन धम्मायतनं नुप्पज्‍जिस्सति तस्स मनायतनं नुप्पज्‍जतीति?

पच्छिमभविकानं उपपज्‍जन्तानं तेसं धम्मायतनं  नुप्पज्‍जिस्सति, नो च तेसं मनायतनं नुप्पज्‍जति। परिनिब्बन्तानं तेसं धम्मायतनञ्‍च नुप्पज्‍जिस्सति मनायतनञ्‍च नुप्पज्‍जति। (मनायतनमूलकं)

(ङ) पच्‍चनीकओकासो

९९. यत्थ चक्खायतनं नुप्पज्‍जति…पे॰…।

(च) पच्‍चनीकपुग्गलोकासा

१००. (क) यस्स यत्थ चक्खायतनं नुप्पज्‍जति तस्स तत्थ सोतायतनं नुप्पज्‍जिस्सतीति?

पञ्‍चवोकारा चवन्तानं अचक्खुकानं कामावचरं उपपज्‍जन्तानं  तेसं तत्थ चक्खायतनं नुप्पज्‍जति, नो च तेसं तत्थ सोतायतनं नुप्पज्‍जिस्सति। पञ्‍चवोकारे परिनिब्बन्तानं असञ्‍ञसत्तानं अरूपानं तेसं तत्थ चक्खायतनञ्‍च नुप्पज्‍जति सोतायतनञ्‍च नुप्पज्‍जिस्सति।

(ख) यस्स वा पन यत्थ सोतायतनं नुप्पज्‍जिस्सति तस्स तत्थ चक्खायतनं नुप्पज्‍जतीति?

पच्छिमभविकानं पञ्‍चवोकारं उपपज्‍जन्तानं तेसं तत्थ सोतायतनं नुप्पज्‍जिस्सति, नो च तेसं तत्थ चक्खायतनं नुप्पज्‍जति। पञ्‍चवोकारे परिनिब्बन्तानं असञ्‍ञसत्तानं अरूपानं तेसं तत्थ सोतायतनञ्‍च नुप्पज्‍जिस्सति चक्खायतनञ्‍च नुप्पज्‍जति।

(क) यस्स  यत्थ चक्खायतनं नुप्पज्‍जति तस्स तत्थ घानायतनं नुप्पज्‍जिस्सतीति?

कामावचरा चवन्तानं अचक्खुकानं कामावचरं उपपज्‍जन्तानं तेसं तत्थ चक्खायतनं नुप्पज्‍जति, नो च तेसं तत्थ घानायतनं नुप्पज्‍जिस्सति। कामावचरे परिनिब्बन्तानं रूपावचरा चवन्तानं असञ्‍ञसत्तानं अरूपानं तेसं तत्थ चक्खायतनञ्‍च नुप्पज्‍जति घानायतनञ्‍च नुप्पज्‍जिस्सति।

(ख) यस्स वा पन यत्थ घानायतनं नुप्पज्‍जिस्सति तस्स तत्थ चक्खायतनं नुप्पज्‍जतीति?

पच्छिमभविकानं कामावचरं उपपज्‍जन्तानं रूपावचरं उपपज्‍जन्तानं तेसं तत्थ घानायतनं नुप्पज्‍जिस्सति, नो च तेसं तत्थ चक्खायतनं नुप्पज्‍जति। कामावचरे परिनिब्बन्तानं रूपावचरा चवन्तानं असञ्‍ञसत्तानं अरूपानं तेसं तत्थ घानायतनञ्‍च नुप्पज्‍जिस्सति चक्खायतनञ्‍च नुप्पज्‍जति।

(क) यस्स  यत्थ चक्खायतनं नुप्पज्‍जति तस्स तत्थ रूपायतनं नुप्पज्‍जिस्सतीति?

पञ्‍चवोकारा चवन्तानं अचक्खुकानं कामावचरं उपपज्‍जन्तानं असञ्‍ञसत्तानं तेसं तत्थ चक्खायतनं नुप्पज्‍जति, नो च तेसं तत्थ रूपायतनं नुप्पज्‍जिस्सति। पञ्‍चवोकारे परिनिब्बन्तानं अरूपानं तेसं तत्थ चक्खायतनञ्‍च  नुप्पज्‍जति रूपायतनञ्‍च नुप्पज्‍जिस्सति।

(ख) यस्स वा पन यत्थ रूपायतनं नुप्पज्‍जिस्सति तस्स तत्थ चक्खायतनं नुप्पज्‍जतीति?

पच्छिमभविकानं पञ्‍चवोकारं उपपज्‍जन्तानं तेसं तत्थ रूपायतनं नुप्पज्‍जिस्सति, नो च तेसं तत्थ चक्खायतनं नुप्पज्‍जति। पञ्‍चवोकारे परिनिब्बन्तानं अरूपानं तेसं तत्थ रूपायतनञ्‍च नुप्पज्‍जिस्सति चक्खायतनञ्‍च नुप्पज्‍जति।

(क) यस्स यत्थ चक्खायतनं नुप्पज्‍जति तस्स तत्थ मनायतनं नुप्पज्‍जिस्सतीति?

पञ्‍चवोकारा  चवन्तानं अचक्खुकानं कामावचरं उपपज्‍जन्तानं अरूपानं तेसं तत्थ चक्खायतनं नुप्पज्‍जति, नो च तेसं तत्थ मनायतनं नुप्पज्‍जिस्सति। पञ्‍चवोकारे परिनिब्बन्तानं अरूपे पच्छिमभविकानं असञ्‍ञसत्तानं तेसं तत्थ चक्खायतनञ्‍च नुप्पज्‍जति मनायतनञ्‍च नुप्पज्‍जिस्सति।

(ख) यस्स वा पन यत्थ मनायतनं नुप्पज्‍जिस्सति तस्स तत्थ चक्खायतनं नुप्पज्‍जतीति?

पच्छिमभविकानं पञ्‍चवोकारं उपपज्‍जन्तानं तेसं तत्थ मनायतनं नुप्पज्‍जिस्सति, नो च तेसं तत्थ चक्खायतनं नुप्पज्‍जति। पञ्‍चवोकारे परिनिब्बन्तानं अरूपे पच्छिमभविकानं असञ्‍ञसत्तानं तेसं तत्थ मनायतनं नुप्पज्‍जिस्सति  चक्खायतनञ्‍च नुप्पज्‍जति।

(क) यस्स यत्थ चक्खायतनं नुप्पज्‍जति तस्स तत्थ धम्मायतनं नुप्पज्‍जिस्सतीति?

सब्बेसं चवन्तानं अचक्खुकानं उपपज्‍जन्तानं तेसं तत्थ चक्खायतनं नुप्पज्‍जति, नो च तेसं तत्थ धम्मायतनं नुप्पज्‍जिस्सति। पञ्‍चवोकारे परिनिब्बन्तानं अरूपे पच्छिमभविकानं तेसं तत्थ चक्खायतनञ्‍च नुप्पज्‍जति धम्मायतनञ्‍च नुप्पज्‍जिस्सति।

(ख) यस्स वा पन यत्थ धम्मायतनं नुप्पज्‍जिस्सति तस्स तत्थ चक्खायतनं नुप्पज्‍जतीति?

पच्छिमभविकानं पञ्‍चवोकारं उपपज्‍जन्तानं तेसं तत्थ धम्मायतनं नुप्पज्‍जिस्सति, नो च तेसं तत्थ चक्खायतनं नुप्पज्‍जति। पञ्‍चवोकारे परिनिब्बन्तानं अरूपे पच्छिमभविकानं तेसं तत्थ धम्मायतनञ्‍च नुप्पज्‍जिस्सति चक्खायतनञ्‍च नुप्पज्‍जति। (चक्खायतनमूलकं)

१०१. (क) यस्स यत्थ घानायतनं नुप्पज्‍जति तस्स तत्थ रूपायतनं नुप्पज्‍जिस्सतीति?

कामावचरा चवन्तानं अघानकानं कामावचरं उपपज्‍जन्तानं रूपावचरानं तेसं तत्थ घानायतनं नुप्पज्‍जति, नो च तेसं तत्थ रूपायतनं  नुप्पज्‍जिस्सति। कामावचरे परिनिब्बन्तानं रूपावचरे पच्छिमभविकानं अरूपानं तेसं तत्थ घानायतनञ्‍च नुप्पज्‍जति रूपायतनञ्‍च नुप्पज्‍जिस्सति।

(ख) यस्स वा पन यत्थ रूपायतनं नुप्पज्‍जिस्सति तस्स तत्थ घानायतनं नुप्पज्‍जतीति?

पच्छिमभविकानं कामावचरं उपपज्‍जन्तानं तेसं तत्थ रूपायतनं नुप्पज्‍जिस्सति, नो च तेसं तत्थ घानायतनं नुप्पज्‍जति। कामावचरे परिनिब्बन्तानं रूपावचरे  पच्छिमभविकानं अरूपानं तेसं तत्थ रूपायतनञ्‍च नुप्पज्‍जिस्सति घानायतनञ्‍च नुप्पज्‍जति।

(क) यस्स यत्थ घानायतनं नुप्पज्‍जति तस्स तत्थ मनायतनं नुप्पज्‍जिस्सतीति?

कामावचरा चवन्तानं अघानकानं कामावचरं उपपज्‍जन्तानं रूपावचरानं अरूपावचरानं तेसं तत्थ घानायतनं नुप्पज्‍जति, नो च तेसं तत्थ मनायतनं नुप्पज्‍जिस्सति। कामावचरे परिनिब्बन्तानं रूपावचरे अरूपावचरे पच्छिमभविकानं असञ्‍ञसत्तानं तेसं तत्थ घानायतनञ्‍च नुप्पज्‍जति मनायतनञ्‍च नुप्पज्‍जिस्सति।

(ख) यस्स वा पन यत्थ मनायतनं नुप्पज्‍जिस्सति तस्स तत्थ घानायतनं नुप्पज्‍जतीति?

पच्छिमभविकानं कामावचरं उपपज्‍जन्तानं तेसं तत्थ मनायतनं नुप्पज्‍जिस्सति, नो च तेसं तत्थ घानायतनं नुप्पज्‍जति। कामावचरे परिनिब्बन्तानं रूपावचरे अरूपावचरे पच्छिमभविकानं असञ्‍ञसत्तानं तेसं तत्थ मनायतनञ्‍च नुप्पज्‍जिस्सति घानायतनञ्‍च नुप्पज्‍जति।

(क) यस्स यत्थ घानायतनं नुप्पज्‍जति तस्स तत्थ धम्मायतनं नुप्पज्‍जिस्सतीति?

सब्बेसं चवन्तानं अघानकानं उपपज्‍जन्तानं तेसं तत्थ घानायतनं नुप्पज्‍जति, नो च तेसं तत्थ धम्मायतनं नुप्पज्‍जिस्सति। कामावचरे परिनिब्बन्तानं रूपावचरे अरूपावचरे पच्छिमभविकानं तेसं तत्थ घानायतनञ्‍च नुप्पज्‍जति धम्मायतनञ्‍च नुप्पज्‍जिस्सति।

(ख) यस्स  वा पन यत्थ धम्मायतनं नुप्पज्‍जिस्सति तस्स तत्थ घानायतनं नुप्पज्‍जतीति?

पच्छिमभविकानं कामावचरं उपपज्‍जन्तानं  तेसं तत्थ धम्मायतनं नुप्पज्‍जिस्सति, नो च तेसं तत्थ घानायतनं नुप्पज्‍जति। कामावचरे परिनिब्बन्तानं रूपावचरे अरूपावचरे पच्छिमभविकानं तेसं तत्थ धम्मायतनञ्‍च नुप्पज्‍जिस्सति घानायतनञ्‍च नुप्पज्‍जति। (घानायतनमूलकं)

१०२. (क) यस्स यत्थ रूपायतनं नुप्पज्‍जति तस्स तत्थ मनायतनं नुप्पज्‍जिस्सतीति?

पञ्‍चवोकारा चवन्तानं अरूपानं तेसं तत्थ रूपायतनं नुप्पज्‍जति, नो च तेसं तत्थ मनायतनं नुप्पज्‍जिस्सति। पञ्‍चवोकारे परिनिब्बन्तानं अरूपे पच्छिमभविकानं असञ्‍ञसत्ता चवन्तानं तेसं तत्थ रूपायतनञ्‍च  नुप्पज्‍जति मनायतनञ्‍च नुप्पज्‍जिस्सति।

(ख) यस्स वा पन यत्थ मनायतनं नुप्पज्‍जिस्सति तस्स तत्थ रूपायतनं नुप्पज्‍जतीति?

पच्छिमभविकानं पञ्‍चवोकारं उपपज्‍जन्तानं असञ्‍ञसत्तं उपपज्‍जन्तानं तेसं तत्थ मनायतनं नुप्पज्‍जिस्सति, नो च तेसं तत्थ रूपायतनं नुप्पज्‍जति। पञ्‍चवोकारे परिनिब्बन्तानं अरूपे पच्छिमभविकानं असञ्‍ञसत्ता चवन्तानं तेसं तत्थ मनायतनञ्‍च नुप्पज्‍जिस्सति रूपायतनञ्‍च नुप्पज्‍जति।

(क) यस्स यत्थ रूपायतनं नुप्पज्‍जति तस्स तत्थ धम्मायतनं नुप्पज्‍जिस्सतीति?

सब्बेसं चवन्तानं अरूपकानं उपपज्‍जन्तानं तेसं तत्थ रूपायतनं नुप्पज्‍जति, नो च तेसं तत्थ धम्मायतनं नुप्पज्‍जिस्सति। पञ्‍चवोकारे परिनिब्बन्तानं अरूपे पच्छिमभविकानं तेसं तत्थ रूपायतनञ्‍च नुप्पज्‍जति धम्मायतनञ्‍च नुप्पज्‍जिस्सति।

(ख) यस्स  वा पन यत्थ धम्मायतनं  नुप्पज्‍जिस्सति तस्स तत्थ रूपायतनं नुप्पज्‍जतीति?

पच्छिमभविकानं पञ्‍चवोकारं उपपज्‍जन्तानं तेसं तत्थ धम्मायतनं नुप्पज्‍जिस्सति, नो च तेसं तत्थ रूपायतनं नुप्पज्‍जति। पञ्‍चवोकारे परिनिब्बन्तानं अरूपे पच्छिमभविकानं तेसं तत्थ धम्मायतनञ्‍च नुप्पज्‍जिस्सति रूपायतनञ्‍च नुप्पज्‍जति। (रूपायतनमूलकं)

१०३. (क) यस्स यत्थ मनायतनं नुप्पज्‍जति तस्स तत्थ धम्मायतनं नुप्पज्‍जिस्सतीति?

सब्बेसं चवन्तानं अचित्तकानं उपपज्‍जन्तानं तेसं तत्थ मनायतनं नुप्पज्‍जति, नो च तेसं तत्थ धम्मायतनं नुप्पज्‍जिस्सति। परिनिब्बन्तानं तेसं तत्थ मनायतनञ्‍च नुप्पज्‍जति धम्मायतनञ्‍च नुप्पज्‍जिस्सति।

(ख) यस्स वा पन यत्थ धम्मायतनं नुप्पज्‍जिस्सति तस्स तत्थ मनायतनं नुप्पज्‍जतीति?

पच्छिमभविकानं उपपज्‍जन्तानं तेसं तत्थ धम्मायतनं नुप्पज्‍जिस्सति, नो च तेसं तत्थ मनायतनं नुप्पज्‍जति। परिनिब्बन्तानं तेसं तत्थ धम्मायतनञ्‍च नुप्पज्‍जिस्सति मनायतनञ्‍च नुप्पज्‍जति। (मनायतनमूलकं)

(६) अतीतानागतवारो

(क) अनुलोमपुग्गलो

१०४. (क) यस्स चक्खायतनं उप्पज्‍जित्थ तस्स सोतायतनं उप्पज्‍जिस्सतीति?

पच्छिमभविकानं ये च अरूपं उपपज्‍जित्वा परिनिब्बायिस्सन्ति तेसं चक्खायतनं उप्पज्‍जित्थ, नो च तेसं सोतायतनं उप्पज्‍जिस्सति। इतरेसं  तेसं चक्खायतनञ्‍च उप्पज्‍जित्थ सोतायतनञ्‍च उप्पज्‍जिस्सति।

(ख) यस्स वा पन सोतायतनं उप्पज्‍जिस्सति तस्स चक्खायतनं उप्पज्‍जित्थाति? आमन्ता।

(क) यस्स चक्खायतनं उप्पज्‍जित्थ तस्स घानायतनं उप्पज्‍जिस्सतीति?

पच्छिमभविकानं ये च रूपावचरं अरूपावचरं उपपज्‍जित्वा परिनिब्बायिस्सन्ति तेसं चक्खायतनं उप्पज्‍जित्थ, नो च तेसं घानायतनं उप्पज्‍जिस्सति। इतरेसं तेसं चक्खायतनञ्‍च उप्पज्‍जित्थ घानायतनञ्‍च उप्पज्‍जिस्सति।

(ख) यस्स वा पन…पे॰… उप्पज्‍जित्थाति? आमन्ता।

(क) यस्स चक्खायतनं उप्पज्‍जित्थ तस्स रूपायतनं उप्पज्‍जिस्सतीति?

पच्छिमभविकानं ये च अरूपं उपपज्‍जित्वा परिनिब्बायिस्सन्ति तेसं चक्खायतनं उप्पज्‍जित्थ, नो च तेसं रूपायतनं उप्पज्‍जिस्सति। इतरेसं तेसं चक्खायतनञ्‍च उप्पज्‍जित्थ रूपायतनञ्‍च उप्पज्‍जिस्सति।

(ख) यस्स वा पन…पे॰… उप्पज्‍जित्थाति? आमन्ता।

यस्स चक्खायतनं उप्पज्‍जित्थ तस्स मनायतनं…पे॰… धम्मायतनं उप्पज्‍जिस्सतीति?

पच्छिमभविकानं तेसं चक्खायतनं उप्पज्‍जित्थ, नो च तेसं धम्मायतनं उप्पज्‍जिस्सति। इतरेसं तेसं चक्खायतनञ्‍च उप्पज्‍जित्थ धम्मायतनञ्‍च उप्पज्‍जिस्सति। यस्स वा पन…पे॰… उप्पज्‍जित्थाति? आमन्ता। (चक्खायतनमूलकं)

१०५. (क) यस्स घानायतनं उप्पज्‍जित्थ तस्स रूपायतनं उप्पज्‍जिस्सतीति?

पच्छिमभविकानं ये च अरूपं उपपज्‍जित्वा परिनिब्बायिस्सन्ति  तेसं घानायतनं उप्पज्‍जित्थ, नो च तेसं रूपायतनं उप्पज्‍जिस्सति। इतरेसं तेसं घानायतनञ्‍च उप्पज्‍जित्थ रूपायतनञ्‍च उप्पज्‍जिस्सति।

(ख) यस्स  वा पन…पे॰… उप्पज्‍जित्थाति? आमन्ता।

यस्स घानायतनं उप्पज्‍जित्थ तस्स मनायतनं…पे॰… धम्मायतनं उप्पज्‍जिस्सतीति?

पच्छिमभविकानं तेसं घानायतनं उप्पज्‍जित्थ, नो च तेसं धम्मायतनं उप्पज्‍जिस्सति। इतरेसं तेसं घानायतनञ्‍च उप्पज्‍जित्थ धम्मायतनञ्‍च उप्पज्‍जिस्सति।

यस्स वा पन धम्मायतनं…पे॰… उप्पज्‍जित्थाति? आमन्ता।

१०६. यस्स  रूपायतनं उप्पज्‍जित्थ तस्स मनायतनं…पे॰… धम्मायतनं उप्पज्‍जिस्सतीति?

पच्छिमभविकानं तेसं रूपायतनं उप्पज्‍जित्थ, नो च तेसं धम्मायतनं उप्पज्‍जिस्सति। इतरेसं तेसं रूपायतनञ्‍च उप्पज्‍जित्थ धम्मायतनञ्‍च उप्पज्‍जिस्सति।

यस्स वा पन…पे॰… उप्पज्‍जित्थाति? आमन्ता।

१०७. (क) यस्स मनायतनं उप्पज्‍जित्थ तस्स धम्मायतनं उप्पज्‍जिस्सतीति?

पच्छिमभविकानं तेसं मनायतनं उप्पज्‍जित्थ, नो च तेसं धम्मायतनं उप्पज्‍जिस्सति। इतरेसं तेसं मनायतनञ्‍च उप्पज्‍जित्थ धम्मायतनञ्‍च उप्पज्‍जिस्सति।

(ख) यस्स वा पन धम्मायतनं उप्पज्‍जिस्सति तस्स मनायतनं उप्पज्‍जित्थाति? आमन्ता।

(ख) अनुलोमओकासो

१०८. यत्थ  चक्खायतनं उप्पज्‍जित्थ…पे॰…।

(ग) अनुलोमपुग्गलोकासा

१०९. (क) यस्स  यत्थ चक्खायतनं उप्पज्‍जित्थ तस्स तत्थ सोतायतनं उप्पज्‍जिस्सतीति?

पञ्‍चवोकारे पच्छिमभविकानं तेसं तत्थ चक्खायतनं उप्पज्‍जित्थ, नो च तेसं तत्थ सोतायतनं उप्पज्‍जिस्सति। इतरेसं पञ्‍चवोकारानं तेसं तत्थ चक्खायतनञ्‍च उप्पज्‍जित्थ सोतायतनञ्‍च उप्पज्‍जिस्सति।

(ख) यस्स वा पन यत्थ सोतायतनं उप्पज्‍जिस्सति तस्स तत्थ चक्खायतनं उप्पज्‍जित्थाति? आमन्ता।

(क) यस्स यत्थ चक्खायतनं उप्पज्‍जित्थ तस्स तत्थ घानायतनं उप्पज्‍जिस्सतीति?

कामावचरे पच्छिमभविकानं रूपावचरानं तेसं तत्थ चक्खायतनं उप्पज्‍जित्थ, नो च तेसं तत्थ घानायतनं उप्पज्‍जिस्सति। इतरेसं कामावचरानं तेसं तत्थ चक्खायतनञ्‍च उप्पज्‍जित्थ घानायतनञ्‍च उप्पज्‍जिस्सति।

(ख) यस्स वा पन यत्थ…पे॰… उप्पज्‍जित्थाति? आमन्ता।

(क) यस्स यत्थ चक्खायतनं उप्पज्‍जित्थ तस्स तत्थ रूपायतनं उप्पज्‍जिस्सतीति?

पञ्‍चवोकारे पच्छिमभविकानं तेसं तत्थ चक्खायतनं उप्पज्‍जित्थ, नो च तेसं तत्थ रूपायतनं उप्पज्‍जिस्सति। इतरेसं पञ्‍चवोकारानं तेसं तत्थ चक्खायतनञ्‍च उप्पज्‍जित्थ रूपायतनञ्‍च उप्पज्‍जिस्सति।

(ख) यस्स वा पन यत्थ रूपायतनं उप्पज्‍जिस्सति तस्स तत्थ चक्खायतनं उप्पज्‍जित्थाति?

असञ्‍ञसत्तानं तेसं तत्थ रूपायतनं उप्पज्‍जिस्सति, नो च तेसं तत्थ चक्खायतनं उप्पज्‍जित्थ। पञ्‍चवोकारानं तेसं तत्थ रूपायतनञ्‍च उप्पज्‍जिस्सति  चक्खायतनञ्‍च उप्पज्‍जित्थ।

(क) यस्स  यत्थ चक्खायतनं उप्पज्‍जित्थ तस्स तत्थ मनायतनं उप्पज्‍जिस्सतीति?

पञ्‍चवोकारे पच्छिमभविकानं तेसं तत्थ चक्खायतनं उप्पज्‍जित्थ, नो च तेसं तत्थ मनायतनं उप्पज्‍जिस्सति। इतरेसं पञ्‍चवोकारानं तेसं तत्थ चक्खायतनञ्‍च उप्पज्‍जित्थ मनायतनञ्‍च उप्पज्‍जिस्सति।

(ख) यस्स वा पन यत्थ मनायतनं उप्पज्‍जिस्सति तस्स तत्थ चक्खायतनं उप्पज्‍जित्थाति?

अरूपानं तेसं तत्थ मनायतनं उप्पज्‍जिस्सति, नो च तेसं तत्थ चक्खायतनं उप्पज्‍जित्थ। पञ्‍चवोकारानं तेसं तत्थ मनायतनञ्‍च उप्पज्‍जिस्सति चक्खायतनञ्‍च उप्पज्‍जित्थ।

(क) यस्स यत्थ चक्खायतनं उप्पज्‍जित्थ तस्स तत्थ धम्मायतनं उप्पज्‍जिस्सतीति?

पञ्‍चवोकारे पच्छिमभविकानं तेसं तत्थ चक्खायतनं उप्पज्‍जित्थ, नो च तेसं तत्थ धम्मायतनं उप्पज्‍जिस्सति। इतरेसं पञ्‍चवोकारानं तेसं तत्थ चक्खायतनञ्‍च उप्पज्‍जित्थ धम्मायतनञ्‍च उप्पज्‍जिस्सति।

(ख) यस्स वा पन यत्थ धम्मायतनं उप्पज्‍जिस्सति तस्स तत्थ चक्खायतनं उप्पज्‍जित्थाति?

असञ्‍ञसत्तानं अरूपानं तेसं तत्थ धम्मायतनं उप्पज्‍जिस्सति, नो च तेसं तत्थ चक्खायतनं उप्पज्‍जित्थ। पञ्‍चवोकारानं तेसं तत्थ धम्मायतनञ्‍च उप्पज्‍जिस्सति चक्खायतनञ्‍च उप्पज्‍जित्थ। (चक्खायतनमूलकं)

११०. (क) यस्स यत्थ घानायतनं उप्पज्‍जित्थ तस्स तत्थ रूपायतनं उप्पज्‍जिस्सतीति?

कामावचरे पच्छिमभविकानं तेसं तत्थ घानायतनं उप्पज्‍जित्थ, नो च तेसं तत्थ रूपायतनं उप्पज्‍जिस्सति। इतरेसं कामावचरानं तेसं तत्थ घानायतनञ्‍च उप्पज्‍जित्थ रूपायतनञ्‍च उप्पज्‍जिस्सति।

(ख) यस्स वा पन यत्थ रूपायतनं उप्पज्‍जिस्सति तस्स तत्थ घानायतनं उप्पज्‍जित्थाति?

रूपावचरानं तेसं तत्थ रूपायतनं उप्पज्‍जिस्सति, नो च तेसं तत्थ घानायतनं उप्पज्‍जित्थ। कामावचरानं तेसं तत्थ रूपायतनञ्‍च उप्पज्‍जिस्सति घानायतनञ्‍च उप्पज्‍जित्थ।

यस्स  यत्थ घानायतनं उप्पज्‍जित्थ तस्स तत्थ मनायतनं…पे॰… धम्मायतनं उप्पज्‍जिस्सतीति?

कामावचरे पच्छिमभविकानं तेसं तत्थ घानायतनं  उप्पज्‍जित्थ, नो च तेसं तत्थ धम्मायतनं उप्पज्‍जिस्सति। इतरेसं कामावचरानं तेसं तत्थ घानायतनञ्‍च उप्पज्‍जित्थ धम्मायतनञ्‍च उप्पज्‍जिस्सति।

यस्स वा पन यत्थ धम्मायतनं उप्पज्‍जिस्सति तस्स तत्थ घानायतनं उप्पज्‍जित्थाति?

रूपावचरानं अरूपावचरानं तेसं तत्थ धम्मायतनं उप्पज्‍जिस्सति, नो च तेसं तत्थ घानायतनं उप्पज्‍जित्थ। कामावचरानं तेसं तत्थ धम्मायतनञ्‍च उप्पज्‍जिस्सति घानायतनञ्‍च उप्पज्‍जित्थ। (घानायतनमूलकं)

१११. (क) यस्स यत्थ रूपायतनं उप्पज्‍जित्थ तस्स तत्थ मनायतनं उप्पज्‍जिस्सतीति?

पञ्‍चवोकारे पच्छिमभविकानं असञ्‍ञसत्तानं तेसं तत्थ रूपायतनं उप्पज्‍जित्थ, नो च तेसं तत्थ मनायतनं उप्पज्‍जिस्सति। इतरेसं पञ्‍चवोकारानं तेसं तत्थ रूपायतनञ्‍च उप्पज्‍जित्थ मनायतनञ्‍च  उप्पज्‍जिस्सति।

(ख) यस्स वा पन यत्थ मनायतनं उप्पज्‍जिस्सति तस्स तत्थ रूपायतनं उप्पज्‍जित्थाति?

अरूपानं तेसं तत्थ मनायतनं उप्पज्‍जिस्सति, नो च तेसं तत्थ रूपायतनं उप्पज्‍जित्थ। पञ्‍चवोकारानं तेसं तत्थ मनायतनञ्‍च उप्पज्‍जिस्सति रूपायतनञ्‍च उप्पज्‍जित्थ।

(क) यस्स यत्थ रूपायतनं उप्पज्‍जित्थ तस्स तत्थ धम्मायतनं उप्पज्‍जिस्सतीति?

पञ्‍चवोकारे पच्छिमभविकानं तेसं तत्थ रूपायतनं उप्पज्‍जित्थ, नो च तेसं तत्थ धम्मायतनं उप्पज्‍जिस्सति। इतरेसं पञ्‍चवोकारानं असञ्‍ञसत्तानं  तेसं तत्थ रूपायतनञ्‍च उप्पज्‍जित्थ धम्मायतनञ्‍च उप्पज्‍जिस्सति।

(ख) यस्स वा पन यत्थ धम्मायतनं उप्पज्‍जिस्सति तस्स तत्थ रूपायतनं उप्पज्‍जित्थाति?

अरूपानं तेसं तत्थ धम्मायतनं उप्पज्‍जिस्सति, नो च तेसं तत्थ रूपायतनं उप्पज्‍जित्थ। पञ्‍चवोकारानं असञ्‍ञसत्तानं तेसं तत्थ धम्मायतनञ्‍च उप्पज्‍जिस्सति रूपायतनञ्‍च उप्पज्‍जित्थ। (रूपायतनमूलकं)

११२. (क) यस्स यत्थ मनायतनं उप्पज्‍जित्थ तस्स तत्थ धम्मायतनं उप्पज्‍जिस्सतीति?

पच्छिमभविकानं तेसं तत्थ मनायतनं उप्पज्‍जित्थ, नो च तेसं तत्थ धम्मायतनं उप्पज्‍जिस्सति। इतरेसं चतुवोकारानं पञ्‍चवोकारानं तेसं तत्थ मनायतनञ्‍च उप्पज्‍जित्थ धम्मायतनञ्‍च उप्पज्‍जिस्सति।

(ख) यस्स वा पन यत्थ धम्मायतनं उप्पज्‍जिस्सति तस्स तत्थ मनायतनं उप्पज्‍जित्थाति?

असञ्‍ञसत्तानं तेसं तत्थ धम्मायतनं  उप्पज्‍जिस्सति, नो च तेसं  तत्थ मनायतनं उप्पज्‍जित्थ। चतुवोकारानं पञ्‍चवोकारानं तेसं तत्थ धम्मायतनञ्‍च उप्पज्‍जिस्सति मनायतनञ्‍च उप्पज्‍जित्थ। (मनायतनमूलकं)

(घ) पच्‍चनीकपुग्गलो

११३. (क) यस्स चक्खायतनं नुप्पज्‍जित्थ तस्स सोतायतनं नुप्पज्‍जिस्सतीति? नत्थि।

(ख) यस्स वा पन सोतायतनं नुप्पज्‍जिस्सति तस्स चक्खायतनं नुप्पज्‍जित्थाति? उप्पज्‍जित्थ।

यस्स  चक्खायतनं नुप्पज्‍जित्थ तस्स घानायतनं…पे॰… रूपायतनं… मनायतनं… धम्मायतनं नुप्पज्‍जिस्सतीति? नत्थि।

यस्स वा पन धम्मायतनं नुप्पज्‍जिस्सति तस्स चक्खायतनं नुप्पज्‍जित्थाति? उप्पज्‍जित्थ।

११४. यस्स घानायतनं…पे॰… रूपायतनं… मनायतनं नुप्पज्‍जित्थ तस्स धम्मायतनं नुप्पज्‍जिस्सतीति? नत्थि। यस्स वा पन धम्मायतनं नुप्पज्‍जिस्सति तस्स मनायतनं नुप्पज्‍जित्थाति? उप्पज्‍जित्थ।

(ङ) पच्‍चनीकओकासो

११५. यत्थ चक्खायतनं नुप्पज्‍जित्थ…पे॰…।

(च) पच्‍चनीकपुग्गलोकासा

११६. (क) यस्स यत्थ चक्खायतनं नुप्पज्‍जित्थ तस्स तत्थ सोतायतनं नुप्पज्‍जिस्सतीति? आमन्ता।

(ख) यस्स वा पन यत्थ सोतायतनं नुप्पज्‍जिस्सति तस्स तत्थ चक्खायतनं नुप्पज्‍जित्थाति?

पञ्‍चवोकारे पच्छिमभविकानं तेसं तत्थ सोतायतनं नुप्पज्‍जिस्सति, नो च तेसं तत्थ चक्खायतनं नुप्पज्‍जित्थ। सुद्धावासानं असञ्‍ञसत्तानं अरूपानं तेसं तत्थ सोतायतनञ्‍च नुप्पज्‍जिस्सति चक्खायतनञ्‍च नुप्पज्‍जित्थ।

(क) यस्स  यत्थ चक्खायतनं नुप्पज्‍जित्थ तस्स तत्थ घानायतनं नुप्पज्‍जिस्सतीति? आमन्ता।

(ख) यस्स वा पन यत्थ घानायतनं नुप्पज्‍जिस्सति तस्स तत्थ चक्खायतनं नुप्पज्‍जित्थाति?

कामावचरे पच्छिमभविकानं रूपावचरानं तेसं तत्थ घानायतनं नुप्पज्‍जिस्सति, नो च तेसं तत्थ चक्खायतनं नुप्पज्‍जित्थ। सुद्धावासानं असञ्‍ञसत्तानं अरूपानं तेसं तत्थ घानायतनञ्‍च नुप्पज्‍जिस्सति चक्खायतनञ्‍च नुप्पज्‍जित्थ।

(क) यस्स  यत्थ चक्खायतनं नुप्पज्‍जित्थ तस्स तत्थ रूपायतनं नुप्पज्‍जिस्सतीति?

असञ्‍ञसत्तानं तेसं तत्थ चक्खायतनं नुप्पज्‍जित्थ, नो च तेसं तत्थ रूपायतनं नुप्पज्‍जिस्सति। सुद्धावासानं अरूपानं तेसं तत्थ चक्खायतनञ्‍च नुप्पज्‍जित्थ रूपायतनञ्‍च नुप्पज्‍जिस्सति।

(ख) यस्स वा पन यत्थ रूपायतनं नुप्पज्‍जिस्सति तस्स तत्थ चक्खायतनं नुप्पज्‍जित्थाति?

पञ्‍चवोकारे पच्छिमभविकानं तेसं तत्थ रूपायतनं नुप्पज्‍जिस्सति, नो च तेसं तत्थ चक्खायतनं नुप्पज्‍जित्थ। सुद्धावासानं अरूपानं तेसं तत्थ रूपायतनञ्‍च नुप्पज्‍जिस्सति चक्खायतनञ्‍च नुप्पज्‍जित्थ।

(क) यस्स यत्थ चक्खायतनं नुप्पज्‍जित्थ तस्स तत्थ मनायतनं नुप्पज्‍जिस्सतीति?

अरूपानं तेसं तत्थ चक्खायतनं नुप्पज्‍जित्थ, नो च तेसं तत्थ मनायतनं नुप्पज्‍जिस्सति। सुद्धावासानं अरूपे पच्छिमभविकानं असञ्‍ञसत्तानं तेसं तत्थ चक्खायतनञ्‍च नुप्पज्‍जित्थ मनायतनञ्‍च  नुप्पज्‍जिस्सति।

(ख) यस्स वा पन यत्थ मनायतनं नुप्पज्‍जिस्सति तस्स तत्थ चक्खायतनं नुप्पज्‍जित्थाति?

पञ्‍चवोकारे पच्छिमभविकानं तेसं तत्थ मनायतनं नुप्पज्‍जिस्सति, नो च तेसं तत्थ चक्खायतनं नुप्पज्‍जित्थ। सुद्धावासानं अरूपे पच्छिमभविकानं असञ्‍ञसत्तानं तेसं तत्थ मनायतनञ्‍च नुप्पज्‍जिस्सति चक्खायतनञ्‍च नुप्पज्‍जित्थ।

(क) यस्स यत्थ चक्खायतनं नुप्पज्‍जित्थ तस्स तत्थ धम्मायतनं नुप्पज्‍जिस्सतीति?

असञ्‍ञसत्तानं अरूपानं तेसं तत्थ चक्खायतनं नुप्पज्‍जित्थ, नो च तेसं तत्थ धम्मायतनं नुप्पज्‍जिस्सति। सुद्धावासानं अरूपे पच्छिमभविकानं  तेसं तत्थ चक्खायतनञ्‍च नुप्पज्‍जित्थ धम्मायतनं नुप्पज्‍जिस्सति।

(ख) यस्स वा पन यत्थ धम्मायतनं नुप्पज्‍जिस्सति तस्स तत्थ चक्खायतनं नुप्पज्‍जित्थाति?

पञ्‍चवोकारे पच्छिमभविकानं तेसं तत्थ धम्मायतनं नुप्पज्‍जिस्सति, नो च तेसं तत्थ चक्खायतनं नुप्पज्‍जित्थ। सुद्धावासानं अरूपे पच्छिमभविकानं तेसं तत्थ धम्मायतनञ्‍च नुप्पज्‍जिस्सति चक्खायतनञ्‍च नुप्पज्‍जित्थ। (चक्खायतनमूलकं)

११७. (क) यस्स यत्थ घानायतनं नुप्पज्‍जित्थ तस्स तत्थ रूपायतनं नुप्पज्‍जिस्सतीति?

रूपावचरानं तेसं तत्थ घानायतनं नुप्पज्‍जित्थ, नो च तेसं तत्थ रूपायतनं नुप्पज्‍जिस्सति। रूपावचरे पच्छिमभविकानं अरूपानं तेसं तत्थ घानायतनञ्‍च नुप्पज्‍जित्थ रूपायतनञ्‍च नुप्पज्‍जिस्सति।

(ख) यस्स वा पन यत्थ रूपायतनं नुप्पज्‍जिस्सति तस्स तत्थ घानायतनं नुप्पज्‍जित्थाति?

कामावचरे पच्छिमभविकानं तेसं तत्थ रूपायतनं नुप्पज्‍जिस्सति, नो च तेसं  तत्थ घानायतनं नुप्पज्‍जित्थ। रूपावचरे पच्छिमभविकानं अरूपानं तेसं तत्थ रूपायतनञ्‍च नुप्पज्‍जिस्सति घानायतनञ्‍च नुप्पज्‍जित्थ।

(क) यस्स यत्थ घानायतनं नुप्पज्‍जित्थ तस्स तत्थ मनायतनं नुप्पज्‍जिस्सतीति?

रूपावचरानं अरूपावचरानं तेसं तत्थ घानायतनं नुप्पज्‍जित्थ, नो च तेसं तत्थ मनायतनं नुप्पज्‍जिस्सति। रूपावचरे अरूपावचरे पच्छिमभविकानं असञ्‍ञसत्तानं तेसं तत्थ घानायतनञ्‍च नुप्पज्‍जित्थ मनायतनञ्‍च नुप्पज्‍जिस्सति।

(ख) यस्स वा पन यत्थ मनायतनं नुप्पज्‍जिस्सति तस्स तत्थ घानायतनं नुप्पज्‍जित्थाति?

कामावचरे  पच्छिमभविकानं तेसं तत्थ मनायतनं नुप्पज्‍जिस्सति, नो च तेसं तत्थ घानायतनं नुप्पज्‍जित्थ। रूपावचरे अरूपावचरे पच्छिमभविकानं असञ्‍ञसत्तानं तेसं तत्थ मनायतनञ्‍च नुप्पज्‍जिस्सति घानायतनञ्‍च नुप्पज्‍जित्थ।

(क) यस्स यत्थ घानायतनं नुप्पज्‍जित्थ तस्स तत्थ धम्मायतनं नुप्पज्‍जिस्सतीति?

रूपावचरानं अरूपावचरानं तेसं तत्थ घानायतनं नुप्पज्‍जित्थ, नो च तेसं तत्थ धम्मायतनं नुप्पज्‍जिस्सति। रूपावचरे अरूपावचरे पच्छिमभविकानं तेसं तत्थ घानायतनञ्‍च नुप्पज्‍जित्थ धम्मायतनञ्‍च नुप्पज्‍जिस्सति।

(ख) यस्स वा पन यत्थ धम्मायतनं नुप्पज्‍जिस्सति  तस्स तत्थ घानायतनं नुप्पज्‍जित्थाति?

कामावचरे पच्छिमभविकानं तेसं तत्थ धम्मायतनं नुप्पज्‍जिस्सति, नो च तेसं तत्थ घानायतनं नुप्पज्‍जित्थ। रूपावचरे अरूपावचरे पच्छिमभविकानं तेसं तत्थ धम्मायतनञ्‍च नुप्पज्‍जिस्सति घानायतनञ्‍च नुप्पज्‍जित्थ। (घानायतनमूलकं)

११८. (क) यस्स यत्थ रूपायतनं नुप्पज्‍जित्थ तस्स तत्थ मनायतनं नुप्पज्‍जिस्सतीति?

अरूपानं तेसं तत्थ रूपायतनं नुप्पज्‍जित्थ, नो च तेसं तत्थ मनायतनं नुप्पज्‍जिस्सति। सुद्धावासानं अरूपे पच्छिमभविकानं तेसं तत्थ रूपायतनञ्‍च नुप्पज्‍जित्थ मनायतनञ्‍च नुप्पज्‍जिस्सति।

(ख) यस्स वा पन यत्थ मनायतनं नुप्पज्‍जिस्सति तस्स तत्थ रूपायतनं नुप्पज्‍जित्थाति?

पञ्‍चवोकारे पच्छिमभविकानं असञ्‍ञसत्तानं तेसं तत्थ मनायतनं नुप्पज्‍जिस्सति, नो च तेसं तत्थ रूपायतनं नुप्पज्‍जित्थ। सुद्धावासानं अरूपे पच्छिमभविकानं तेसं तत्थ मनायतनञ्‍च नुप्पज्‍जिस्सति रूपायतनञ्‍च नुप्पज्‍जित्थ।

(क) यस्स =९३  यत्थ रूपायतनं नुप्पज्‍जित्थ तस्स तत्थ धम्मायतनं नुप्पज्‍जिस्सतीति?

अरूपानं तेसं तत्थ रूपायतनं नुप्पज्‍जित्थ, नो च तेसं तत्थ धम्मायतनं नुप्पज्‍जिस्सति। सुद्धावासानं अरूपे पच्छिमभविकानं तेसं तत्थ रूपायतनञ्‍च नुप्पज्‍जित्थ धम्मायतनञ्‍च नुप्पज्‍जिस्सति।

(ख) यस्स वा पन यत्थ धम्मायतनं नुप्पज्‍जिस्सति तस्स तत्थ रूपायतनं नुप्पज्‍जित्थाति?

पञ्‍चवोकारे पच्छिमभविकानं तेसं तत्थ धम्मायतनं नुप्पज्‍जिस्सति, नो च तेसं तत्थ रूपायतनं नुप्पज्‍जित्थ। सुद्धावासानं अरूपे पच्छिमभविकानं तेसं तत्थ धम्मायतनञ्‍च नुप्पज्‍जिस्सति रूपायतनञ्‍च नुप्पज्‍जित्थ। (रूपायतनमूलकं)

११९. (क) यस्स यत्थ मनायतनं नुप्पज्‍जित्थ तस्स तत्थ धम्मायतनं नुप्पज्‍जिस्सतीति?

असञ्‍ञसत्तानं तेसं तत्थ मनायतनं नुप्पज्‍जित्थ, नो च तेसं तत्थ धम्मायतनं नुप्पज्‍जिस्सति। सुद्धावासानं तेसं तत्थ मनायतनञ्‍च नुप्पज्‍जित्थ धम्मायतनञ्‍च नुप्पज्‍जिस्सति।

(ख) यस्स वा पन यत्थ धम्मायतनं नुप्पज्‍जिस्सति तस्स तत्थ मनायतनं नुप्पज्‍जित्थाति?

पच्छिमभविकानं तेसं तत्थ धम्मायतनं नुप्पज्‍जिस्सति, नो च तेसं तत्थ मनायतनं नुप्पज्‍जित्थ। सुद्धावासानं तेसं तत्थ धम्मायतनञ्‍च नुप्पज्‍जिस्सति मनायतनञ्‍च नुप्पज्‍जित्थ।

उप्पादवारो।

२. पवत्ति २. निरोधवारो

(१) पच्‍चुप्पन्‍नवारो

(क) अनुलोमपुग्गलो

१२०. (क) यस्स  चक्खायतनं निरुज्झति तस्स सोतायतनं निरुज्झतीति?

सचक्खुकानं असोतकानं चवन्तानं तेसं चक्खायतनं निरुज्झति, नो च तेसं सोतायतनं निरुज्झति। सचक्खुकानं ससोतकानं चवन्तानं तेसं चक्खायतनञ्‍च निरुज्झति सोतायतनञ्‍च निरुज्झति।

(ख) यस्स वा पन सोतायतनं निरुज्झति तस्स चक्खायतनं निरुज्झतीति?

ससोतकानं अचक्खुकानं चवन्तानं तेसं सोतायतनं निरुज्झति, नो च तेसं चक्खायतनं निरुज्झति। ससोतकानं सचक्खुकानं चवन्तानं तेसं सोतायतनञ्‍च निरुज्झति चक्खायतनञ्‍च निरुज्झति।

(क) यस्स  चक्खायतनं निरुज्झति तस्स घानायतनं निरुज्झतीति?

सचक्खुकानं  अघानकानं चवन्तानं तेसं चक्खायतनं निरुज्झति, नो च तेसं घानायतनं निरुज्झति। सचक्खुकानं सघानकानं चवन्तानं तेसं चक्खायतनञ्‍च निरुज्झति घानायतनञ्‍च निरुज्झति।

(ख) यस्स वा पन घानायतनं निरुज्झति तस्स चक्खायतनं निरुज्झतीति?

सघानकानं अचक्खुकानं चवन्तानं तेसं घानायतनं निरुज्झति, नो च तेसं चक्खायतनं निरुज्झति। सघानकानं सचक्खुकानं चवन्तानं तेसं घानायतनञ्‍च निरुज्झति चक्खायतनञ्‍च निरुज्झति।

(क) यस्स  चक्खायतनं निरुज्झति तस्स रूपायतनं निरुज्झतीति? आमन्ता।

(ख) यस्स वा पन रूपायतनं निरुज्झति तस्स चक्खायतनं निरुज्झतीति?

सरूपकानं अचक्खुकानं चवन्तानं तेसं रूपायतनं निरुज्झति, नो च तेसं चक्खायतनं निरुज्झति। सचक्खुकानं चवन्तानं तेसं रूपायतनञ्‍च निरुज्झति चक्खायतनञ्‍च निरुज्झति।

(क) यस्स चक्खायतनं निरुज्झति तस्स मनायतनं निरुज्झतीति? आमन्ता।

(ख) यस्स वा पन मनायतनं निरुज्झति तस्स चक्खायतनं निरुज्झतीति?

सचित्तकानं अचक्खुकानं चवन्तानं तेसं मनायतनं निरुज्झति, नो च तेसं चक्खायतनं निरुज्झति। सचक्खुकानं चवन्तानं तेसं मनायतनञ्‍च निरुज्झति चक्खायतनञ्‍च निरुज्झति।

(क) यस्स चक्खायतनं निरुज्झति तस्स धम्मायतनं निरुज्झतीति? आमन्ता।

(ख) यस्स वा पन धम्मायतनं निरुज्झति तस्स चक्खायतनं निरुज्झतीति?

अचक्खुकानं चवन्तानं तेसं धम्मायतनं निरुज्झति, नो  च तेसं चक्खायतनं निरुज्झति। सचक्खुकानं चवन्तानं तेसं धम्मायतनञ्‍च निरुज्झति चक्खायतनञ्‍च निरुज्झति। (चक्खायतनमूलकं)

१२१. (क) यस्स घानायतनं निरुज्झति तस्स रूपायतनं निरुज्झतीति? आमन्ता।

(ख) यस्स वा पन रूपायतनं निरुज्झति तस्स घानायतनं निरुज्झतीति?

सरूपकानं अघानकानं चवन्तानं तेसं रूपायतनं निरुज्झति, नो च तेसं घानायतनं निरुज्झति। सघानकानं चवन्तानं तेसं रूपायतनञ्‍च निरुज्झति घानायतनञ्‍च निरुज्झति।

(क) यस्स घानायतनं निरुज्झति तस्स मनायतनं निरुज्झतीति? आमन्ता।

(ख) यस्स वा पन मनायतनं निरुज्झति तस्स घानायतनं निरुज्झतीति?

सचित्तकानं  अघानकानं चवन्तानं तेसं मनायतनं निरुज्झति, नो  च तेसं घानायतनं निरुज्झति। सघानकानं चवन्तानं तेसं मनायतनञ्‍च निरुज्झति घानायतनञ्‍च निरुज्झति।

(क) यस्स घानायतनं निरुज्झति तस्स धम्मायतनं निरुज्झतीति? आमन्ता।

(ख) यस्स वा पन धम्मायतनं निरुज्झति तस्स घानायतनं निरुज्झतीति?

अघानकानं चवन्तानं तेसं धम्मायतनं निरुज्झति, नो च तेसं घानायतनं निरुज्झति। सघानकानं चवन्तानं तेसं धम्मायतनञ्‍च निरुज्झति घानायतनञ्‍च निरुज्झति। (घानायतनमूलकं)

१२२. (क) यस्स रूपायतनं निरुज्झति तस्स मनायतनं निरुज्झतीति?

अचित्तकानं चवन्तानं तेसं रूपायतनं निरुज्झति, नो च तेसं मनायतनं निरुज्झति। सरूपकानं सचित्तकानं चवन्तानं तेसं रूपायतनञ्‍च  निरुज्झति मनायतनञ्‍च निरुज्झति।

(ख) यस्स वा पन मनायतनं निरुज्झति तस्स रूपायतनं निरुज्झतीति?

अरूपकानं चवन्तानं तेसं मनायतनं निरुज्झति, नो च तेसं रूपायतनं निरुज्झति। सरूपकानं सचित्तकानं चवन्तानं तेसं मनायतनञ्‍च निरुज्झति रूपायतनञ्‍च निरुज्झति।

(क) यस्स रूपायतनं निरुज्झति तस्स धम्मायतनं निरुज्झतीति? आमन्ता।

(ख) यस्स वा पन धम्मायतनं निरुज्झति तस्स रूपायतनं निरुज्झतीति?

अरूपकानं चवन्तानं तेसं धम्मायतनं निरुज्झति, नो च तेसं रूपायतनं निरुज्झति। सरूपकानं चवन्तानं तेसं धम्मायतनञ्‍च निरुज्झति रूपायतनञ्‍च निरुज्झति।

१२३. (क) यस्स मनायतनं निरुज्झति तस्स धम्मायतनं निरुज्झतीति? आमन्ता।

(ख) यस्स वा पन धम्मायतनं निरुज्झति तस्स मनायतनं निरुज्झतीति?

अचित्तकानं चवन्तानं तेसं धम्मायतनं निरुज्झति, नो च तेसं मनायतनं निरुज्झति। सचित्तकानं चवन्तानं तेसं धम्मायतनञ्‍च निरुज्झति मनायतनञ्‍च निरुज्झति।

(ख) अनुलोमओकासो

१२४. यत्थ चक्खायतनं निरुज्झति…पे॰… (उप्पादेपि निरोधेपि उप्पादनिरोधेपि यत्थकं सब्बत्थ सदिसं)।

(ग) अनुलोमपुग्गलोकासा

१२५. यस्स  यत्थ चक्खायतनं निरुज्झति तस्स तत्थ सोतायतनं निरुज्झतीति…पे॰… घानायतनं… रूपायतनं… मनायतनं… धम्मायतनं निरुज्झतीति? (यस्स यत्थकम्पि सदिसं वित्थारेतब्बं)।

(घ) पच्‍चनीकपुग्गलो

१२६. (क) यस्स  चक्खायतनं न निरुज्झति तस्स सोतायतनं न निरुज्झतीति?

अचक्खुकानं ससोतकानं चवन्तानं तेसं चक्खायतनं न निरुज्झति, नो च तेसं सोतायतनं न निरुज्झति। सब्बेसं उपपज्‍जन्तानं अचक्खुकानं असोतकानं चवन्तानं तेसं चक्खायतनञ्‍च न निरुज्झति सोतायतनञ्‍च न निरुज्झति।

(ख) यस्स वा पन सोतायतनं न निरुज्झति तस्स चक्खायतनं न निरुज्झतीति?

असोतकानं सचक्खुकानं चवन्तानं तेसं सोतायतनं न निरुज्झति, नो च तेसं चक्खायतनं न निरुज्झति। सब्बेसं उपपज्‍जन्तानं असोतकानं अचक्खुकानं चवन्तानं तेसं सोतायतनञ्‍च न निरुज्झति चक्खायतनञ्‍च न निरुज्झति।

(क) यस्स चक्खायतनं न निरुज्झति तस्स घानायतनं न निरुज्झतीति?

अचक्खुकानं सघानकानं चवन्तानं तेसं चक्खायतनं न निरुज्झति, नो च तेसं घानायतनं न निरुज्झति। सब्बेसं उपपज्‍जन्तानं अचक्खुकानं अघानकानं चवन्तानं तेसं चक्खायतनञ्‍च न निरुज्झति घानायतनञ्‍च न निरुज्झति।

(ख) यस्स वा पन घानायतनं न निरुज्झति तस्स चक्खायतनं न निरुज्झतीति?

अघानकानं सचक्खुकानं चवन्तानं तेसं घानायतनं न निरुज्झति, नो च तेसं चक्खायतनं न निरुज्झति। सब्बेसं उपपज्‍जन्तानं  अघानकानं अचक्खुकानं चवन्तानं तेसं घानायतनञ्‍च न निरुज्झति चक्खायतनञ्‍च न निरुज्झति।

(क) यस्स चक्खायतनं न निरुज्झति तस्स रूपायतनं न निरुज्झतीति?

अचक्खुकानं सरूपकानं चवन्तानं तेसं चक्खायतनं न निरुज्झति, नो  च तेसं रूपायतनं न निरुज्झति। सब्बेसं उपपज्‍जन्तानं अरूपकानं चवन्तानं तेसं चक्खायतनञ्‍च न निरुज्झति रूपायतनञ्‍च न निरुज्झति।

(ख) यस्स वा पन रूपायतनं न निरुज्झति तस्स चक्खायतनं न निरुज्झतीति? आमन्ता।

(क) यस्स  चक्खायतनं न निरुज्झति तस्स मनायतनं न निरुज्झतीति?

अचक्खुकानं सचित्तकानं चवन्तानं तेसं चक्खायतनं न निरुज्झति, नो च तेसं मनायतनं न निरुज्झति। सब्बेसं उपपज्‍जन्तानं अचित्तकानं चवन्तानं तेसं चक्खायतनञ्‍च न निरुज्झति मनायतनञ्‍च न निरुज्झति।

(ख) यस्स वा पन मनायतनं न निरुज्झति तस्स चक्खायतनं न निरुज्झतीति? आमन्ता।

(क) यस्स चक्खायतनं न निरुज्झति तस्स धम्मायतनं न निरुज्झतीति?

अचक्खुकानं चवन्तानं तेसं चक्खायतनं न निरुज्झति, नो च तेसं धम्मायतनं न निरुज्झति। सब्बेसं उपपज्‍जन्तानं तेसं चक्खायतनञ्‍च न निरुज्झति धम्मायतनञ्‍च न निरुज्झति।

(ख) यस्स वा पन धम्मायतनं न निरुज्झति तस्स चक्खायतनं न निरुज्झतीति? आमन्ता। (चक्खायतनमूलकं)

१२७. (क) यस्स घानायतनं न निरुज्झति तस्स रूपायतनं न निरुज्झतीति?

अघानकानं सरूपकानं चवन्तानं तेसं घानायतनं न निरुज्झति, नो च तेसं रूपायतनं न निरुज्झति। सब्बेसं उपपज्‍जन्तानं  अरूपकानं चवन्तानं तेसं घानायतनञ्‍च न निरुज्झति रूपायतनञ्‍च न निरुज्झति।

(ख) यस्स वा पन रूपायतनं न निरुज्झति तस्स घानायतनं न निरुज्झतीति? आमन्ता।

(क) यस्स  घानायतनं न निरुज्झति तस्स मनायतनं न निरुज्झतीति?

अघानकानं सचित्तकानं चवन्तानं तेसं घानायतनं न निरुज्झति, नो च तेसं मनायतनं न निरुज्झति। सब्बेसं उपपज्‍जन्तानं अचित्तकानं चवन्तानं तेसं घानायतनञ्‍च न निरुज्झति मनायतनञ्‍च न निरुज्झति।

(ख) यस्स वा पन मनायतनं न निरुज्झति तस्स घानायतनं न निरुज्झतीति? आमन्ता।

(क) यस्स घानायतनं न निरुज्झति तस्स धम्मायतनं न निरुज्झतीति?

अघानकानं चवन्तानं तेसं घानायतनं न निरुज्झति, नो च तेसं धम्मायतनं न निरुज्झति। सब्बेसं उपपज्‍जन्तानं तेसं घानायतनञ्‍च न निरुज्झति धम्मायतनञ्‍च न निरुज्झति।

(ख) यस्स वा पन धम्मायतनं न निरुज्झति तस्स घानायतनं न निरुज्झतीति? आमन्ता। (घानायतनमूलकं)

१२८. (क) यस्स रूपायतनं न निरुज्झति तस्स मनायतनं न निरुज्झतीति?

अरूपकानं चवन्तानं तेसं रूपायतनं न निरुज्झति, नो च तेसं मनायतनं न निरुज्झति। सब्बेसं उपपज्‍जन्तानं तेसं रूपायतनञ्‍च न निरुज्झति मनायतनञ्‍च न निरुज्झति।

(ख) यस्स वा पन मनायतनं न निरुज्झति तस्स रूपायतनं  न निरुज्झतीति?

अचित्तकानं चवन्तानं तेसं मनायतनं न निरुज्झति, नो च तेसं रूपायतनं न निरुज्झति। सब्बेसं उपपज्‍जन्तानं तेसं मनायतनञ्‍च न निरुज्झति रूपायतनञ्‍च न निरुज्झति।

(क) यस्स रूपायतनं न निरुज्झति तस्स धम्मायतनं न निरुज्झतीति?

अरूपकानं  चवन्तानं तेसं रूपायतनं न निरुज्झति, नो च तेसं धम्मायतनं न  निरुज्झति। सब्बेसं उपपज्‍जन्तानं तेसं रूपायतनञ्‍च न निरुज्झति धम्मायतनञ्‍च न निरुज्झति।

(ख) यस्स वा पन धम्मायतनं न निरुज्झति तस्स रूपायतनं न निरुज्झतीति? आमन्ता। (रूपायतनमूलकं)

१२९. (क) यस्स मनायतनं न निरुज्झति तस्स धम्मायतनं न निरुज्झतीति?

अचित्तकानं चवन्तानं तेसं मनायतनं न निरुज्झति, नो च तेसं धम्मायतनं न निरुज्झति। सब्बेसं उपपज्‍जन्तानं तेसं मनायतनञ्‍च न निरुज्झति धम्मायतनञ्‍च न निरुज्झति।

(ख) यस्स वा पन धम्मायतनं न निरुज्झति तस्स मनायतनं न निरुज्झतीति? आमन्ता।

(ङ) पच्‍चनीकओकासो

१३०. यत्थ चक्खायतनं न निरुज्झति…पे॰…।

(च) पच्‍चनीकपुग्गलोकासा

१३१. यस्स यत्थ चक्खायतनं न निरुज्झति तस्स तत्थ सोतायतनं न निरुज्झती ति…पे॰… (यस्स यत्थकम्पि यस्सकसदिसं)।

(२) अतीतवारो

(क) अनुलोमपुग्गलो

१३२. यस्स चक्खायतनं निरुज्झित्थ तस्स सोतायतनं निरुज्झित्थाति?

आमन्ता। (उप्पादवारेपि निरोधवारेपि उप्पादनिरोधवारेपि अतीता पुच्छा अनुलोमम्पि पच्‍चनीकम्पि [पच्‍चनियम्पि (सी॰ स्या॰ क॰)] सदिसं।)

(३) अनागतवारो

(क) अनुलोमपुग्गलो

१३३. (क) यस्स  चक्खायतनं निरुज्झिस्सति तस्स सोतायतनं निरुज्झिस्सतीति? आमन्ता।

(ख) यस्स वा पन सोतायतनं निरुज्झिस्सति तस्स चक्खायतनं निरुज्झिस्सतीति? आमन्ता।

(क) यस्स चक्खायतनं निरुज्झिस्सति तस्स घानायतनं निरुज्झिस्सतीति?

पच्छिमभविकानं रूपावचरं उपपज्‍जन्तानं ये च रूपावचरं उपपज्‍जित्वा परिनिब्बायिस्सन्ति तेसं चवन्तानं तेसं चक्खायतनं निरुज्झिस्सति, नो च तेसं घानायतनं निरुज्झिस्सति। इतरेसं तेसं चक्खायतनञ्‍च निरुज्झिस्सति घानायतनञ्‍च निरुज्झिस्सति।

(ख) यस्स वा पन घानायतनं निरुज्झिस्सति तस्स चक्खायतनं निरुज्झिस्सतीति? आमन्ता।

(क) यस्स चक्खायतनं निरुज्झिस्सति तस्स रूपायतनं निरुज्झिस्सतीति? आमन्ता।

(ख) यस्स वा पन रूपायतनं निरुज्झिस्सति तस्स चक्खायतनं निरुज्झिस्सतीति? आमन्ता।

यस्स चक्खायतनं निरुज्झिस्सति तस्स मनायतनं…पे॰… धम्मायतनं निरुज्झिस्सतीति? आमन्ता।

यस्स वा पन धम्मायतनं निरुज्झिस्सति तस्स चक्खायतनं निरुज्झिस्सतीति?

पच्छिमभविकानं अरूपं उपपज्‍जन्तानं ये च अरूपं उपपज्‍जित्वा परिनिब्बायिस्सन्ति तेसं चवन्तानं तेसं धम्मायतनं निरुज्झिस्सति, नो च तेसं चक्खायतनं निरुज्झिस्सति। इतरेसं तेसं धम्मायतनञ्‍च  निरुज्झिस्सति चक्खायतनञ्‍च निरुज्झिस्सति। (चक्खायतनमूलकं)

१३४. (क) यस्स घानायतनं निरुज्झिस्सति तस्स रूपायतनं निरुज्झिस्सतीति? आमन्ता।

(ख) यस्स वा पन रूपायतनं निरुज्झिस्सति तस्स घानायतनं निरुज्झिस्सतीति?

पच्छिमभविकानं रूपावचरं उपपज्‍जन्तानं ये च रूपावचरं उपपज्‍जित्वा परिनिब्बायिस्सन्ति तेसं चवन्तानं तेसं रूपायतनं निरुज्झिस्सति, नो च तेसं घानायतनं निरुज्झिस्सति। इतरेसं तेसं  रूपायतनञ्‍च निरुज्झिस्सति घानायतनञ्‍च निरुज्झिस्सति।

यस्स घानायतनं निरुज्झिस्सति तस्स मनायतनं…पे॰… धम्मायतनं निरुज्झिस्सतीति? आमन्ता।

यस्स वा पन धम्मायतनं निरुज्झिस्सति तस्स घानायतनं निरुज्झिस्सतीति?

पच्छिमभविकानं रूपावचरं अरूपावचरं उपपज्‍जन्तानं  ये च रूपावचरं अरूपावचरं उपपज्‍जित्वा परिनिब्बायिस्सन्ति तेसं चवन्तानं तेसं धम्मायतनं निरुज्झिस्सति, नो च तेसं घानायतनं निरुज्झिस्सति। इतरेसं तेसं धम्मायतनञ्‍च निरुज्झिस्सति घानायतनञ्‍च निरुज्झिस्सति। (घानायतनमूलकं)

१३५. यस्स रूपायतनं निरुज्झिस्सति तस्स मनायतनं…पे॰… धम्मायतनं निरुज्झिस्सतीति? आमन्ता।

यस्स वा पन धम्मायतनं निरुज्झिस्सति तस्स रूपायतनं निरुज्झिस्सतीति?

पच्छिमभविकानं अरूपं उपपज्‍जन्तानं ये च अरूपं उपपज्‍जित्वा परिनिब्बायिस्सन्ति तेसं चवन्तानं तेसं धम्मायतनं निरुज्झिस्सति, नो च तेसं रूपायतनं निरुज्झिस्सति। इतरेसं तेसं धम्मायतनञ्‍च निरुज्झिस्सति रूपायतनञ्‍च निरुज्झिस्सति।

१३६. (क) यस्स  मनायतनं निरुज्झिस्सति तस्स धम्मायतनं निरुज्झिस्सतीति? आमन्ता।

(ख) यस्स वा पन धम्मायतनं निरुज्झिस्सति तस्स मनायतनं निरुज्झिस्सतीति? आमन्ता।

(ख) अनुलोमओकासो

१३७. यत्थ चक्खायतनं निरुज्झिस्सति…पे॰…।

(ग) अनुलोमपुग्गलोकासा

१३८. (क) यस्स यत्थ चक्खायतनं निरुज्झिस्सति तस्स तत्थ सोतायतनं निरुज्झिस्सतीति? आमन्ता।

(ख) यस्स वा पन यत्थ…पे॰…? आमन्ता।

(क) यस्स यत्थ चक्खायतनं निरुज्झिस्सति तस्स तत्थ घानायतनं निरुज्झिस्सतीति?

रूपावचरानं…पे॰… कामावचरानं…पे॰…।

(ख) यस्स वा पन यत्थ…पे॰…? आमन्ता।

(क) यस्स यत्थ चक्खायतनं निरुज्झिस्सति तस्स तत्थ रूपायतनं निरुज्झिस्सतीति? आमन्ता।

(ख) यस्स वा पन यत्थ रूपायतनं निरुज्झिस्सति तस्स तत्थ चक्खायतनं निरुज्झिस्सतीति?

असञ्‍ञसत्तानं…पे॰… पञ्‍चवोकारानं…पे॰…।

(क) यस्स यत्थ चक्खायतनं निरुज्झिस्सति तस्स तत्थ मनायतनं निरुज्झिस्सतीति? आमन्ता।

(ख) यस्स वा पन यत्थ…पे॰…?

अरूपानं…पे॰… पञ्‍चवोकारानं…पे॰…।

(क) यस्स  यत्थ चक्खायतनं निरुज्झिस्सति तस्स तत्थ धम्मायतनं निरुज्झिस्सतीति? आमन्ता।

(ख) यस्स वा पन यत्थ…पे॰…?

असञ्‍ञसत्तानं अरूपानं…पे॰… पञ्‍चवोकारानं…पे॰…। (चक्खायतनमूलकं)

१३९. (क) यस्स यत्थ घानायतनं निरुज्झिस्सति तस्स तत्थ रूपायतनं निरुज्झिस्सतीति? आमन्ता।

(ख) यस्स वा पन यत्थ…पे॰…?

रूपावचरानं…पे॰… कामावचरानं…पे॰…।

(क) यस्स यत्थ घानायतनं निरुज्झिस्सति तस्स तत्थ मनायतनं निरुज्झिस्सतीति? आमन्ता।

(ख) यस्स वा पन यत्थ…पे॰…?

रूपावचरानं अरूपावचरानं…पे॰… कामावचरानं…पे॰…।

(क) यस्स यत्थ घानायतनं निरुज्झिस्सति तस्स तत्थ धम्मायतनं निरुज्झिस्सतीति? आमन्ता।

(ख) यस्स वा पन यत्थ…पे॰…?

रूपावचरानं अरूपावचरानं…पे॰… कामावचरानं…पे॰…। (घानायतनमूलकं)

१४०. (क) यस्स यत्थ रूपायतनं निरुज्झिस्सति तस्स तत्थ मनायतनं निरुज्झिस्सतीति?

असञ्‍ञसत्तानं…पे॰… पञ्‍चवोकारानं…पे॰…।

(ख) यस्स वा पन यत्थ…पे॰…?

अरूपानं…पे॰… पञ्‍चवोकारानं…पे॰…।

(क) यस्स यत्थ रूपायतनं निरुज्झिस्सति तस्स तत्थ धम्मायतनं निरुज्झिस्सतीति? आमन्ता।

(ख) यस्स  वा पन यत्थ…पे॰…?

अरूपानं…पे॰… पञ्‍चवोकारानं असञ्‍ञसत्तानं…पे॰…। (रूपायतनमूलकं)

१४१. (क) यस्स यत्थ मनायतनं…पे॰…? आमन्ता।

(ख) यस्स वा पन यत्थ…पे॰…?

असञ्‍ञसत्तानं…पे॰… चतुवोकारानं पञ्‍चवोकारानं तेसं तत्थ धम्मायतनञ्‍च निरुज्झिस्सति मनायतनञ्‍च निरुज्झिस्सति। (यथा उप्पादवारे यस्स यत्थके अनागता पुच्छा वित्थारिता, एवं निरोधेपि वित्थारेतब्बा)।

(घ) पच्‍चनीकपुग्गलो

१४२. (क) यस्स  चक्खायतनं न निरुज्झिस्सति तस्स सोतायतनं न निरुज्झिस्सतीति? आमन्ता।

(ख) यस्स वा पन सोतायतनं न निरुज्झिस्सति तस्स चक्खायतनं न निरुज्झिस्सतीति? आमन्ता।

(क) यस्स  चक्खायतनं न निरुज्झिस्सति तस्स घानायतनं न निरुज्झिस्सतीति? आमन्ता।

(ख) यस्स वा पन घानायतनं न निरुज्झिस्सति तस्स चक्खायतनं न निरुज्झिस्सतीति?

पच्छिमभविकानं रूपावचरं उपपज्‍जन्तानं ये च रूपावचरं उपपज्‍जित्वा परिनिब्बायिस्सन्ति तेसं चवन्तानं तेसं घानायतनं न निरुज्झिस्सति, नो च तेसं चक्खायतनं न निरुज्झिस्सति। पञ्‍चवोकारे परिनिब्बन्तानं अरूपे पच्छिमभविकानं ये च अरूपं उपपज्‍जित्वा परिनिब्बायिस्सन्ति तेसं चवन्तानं तेसं घानायतनञ्‍च न निरुज्झिस्सति चक्खायतनञ्‍च न निरुज्झिस्सति।

(क) यस्स  चक्खायतनं न निरुज्झिस्सति तस्स रूपायतनं न निरुज्झिस्सतीति? आमन्ता।

(ख) यस्स वा पन रूपायतनं न निरुज्झिस्सति तस्स चक्खायतनं न निरुज्झिस्सतीति? आमन्ता।

यस्स चक्खायतनं न निरुज्झिस्सति तस्स मनायतनं…पे॰… धम्मायतनं न निरुज्झिस्सतीति?

पच्छिमभविकानं अरूपं उपपज्‍जन्तानं ये च अरूपं उपपज्‍जित्वा परिनिब्बायिस्सन्ति तेसं चवन्तानं तेसं चक्खायतनं न निरुज्झिस्सति, नो च तेसं धम्मायतनं न निरुज्झिस्सति। परिनिब्बन्तानं तेसं चक्खायतनञ्‍च न निरुज्झिस्सति धम्मायतनञ्‍च न निरुज्झिस्सति।

यस्स वा पन धम्मायतनं न निरुज्झिस्सति तस्स चक्खायतनं  न निरुज्झिस्सतीति? आमन्ता। (चक्खायतनमूलकं)

१४३. (क) यस्स घानायतनं न निरुज्झिस्सति तस्स रूपायतनं न निरुज्झिस्सतीति?

पच्छिमभविकानं रूपावचरं उपपज्‍जन्तानं ये च रूपावचरं उपपज्‍जित्वा परिनिब्बायिस्सन्ति तेसं चवन्तानं तेसं घानायतनं न निरुज्झिस्सति, नो च तेसं रूपायतनं न निरुज्झिस्सति। पञ्‍चवोकारे परिनिब्बन्तानं अरूपे पच्छिमभविकानं ये च अरूपं उपपज्‍जित्वा परिनिब्बायिस्सन्ति तेसं चवन्तानं तेसं घानायतनञ्‍च न निरुज्झिस्सति रूपायतनञ्‍च न निरुज्झिस्सति।

(ख) यस्स वा पन रूपायतनं न निरुज्झिस्सति तस्स घानायतनं न निरुज्झिस्सतीति? आमन्ता।

यस्स घानायतनं न निरुज्झिस्सति तस्स मनायतनं…पे॰… धम्मायतनं न निरुज्झिस्सतीति?

पच्छिमभविकानं रूपावचरं अरूपावचरं उपपज्‍जन्तानं ये च रूपावचरं अरूपावचरं उपपज्‍जित्वा परिनिब्बायिस्सन्ति तेसं चवन्तानं तेसं  घानायतनं  न निरुज्झिस्सति, नो च तेसं धम्मायतनं न निरुज्झिस्सति। परिनिब्बन्तानं तेसं घानायतनञ्‍च न निरुज्झिस्सति धम्मायतनञ्‍च न निरुज्झिस्सति।

यस्स वा पन धम्मायतनं न निरुज्झिस्सति तस्स घानायतनं न निरुज्झिस्सतीति? आमन्ता।

१४४. यस्स रूपायतनं न निरुज्झिस्सति तस्स मनायतनं…पे॰… धम्मायतनं न निरुज्झिस्सतीति?

पच्छिमभविकानं अरूपं उपपज्‍जन्तानं ये च अरूपं उपपज्‍जित्वा परिनिब्बायिस्सन्ति तेसं चवन्तानं तेसं रूपायतनं न निरुज्झिस्सति, नो च तेसं धम्मायतनं न निरुज्झिस्सति। परिनिब्बन्तानं  तेसं रूपायतनञ्‍च न निरुज्झिस्सति धम्मायतनञ्‍च न निरुज्झिस्सति।

यस्स वा पन धम्मायतनं न निरुज्झिस्सति तस्स रूपायतनं न निरुज्झिस्सतीति? आमन्ता।

१४५. (क) यस्स मनायतनं न निरुज्झिस्सति तस्स धम्मायतनं न निरुज्झिस्सतीति? आमन्ता।

(ख) यस्स वा पन धम्मायतनं न निरुज्झिस्सति तस्स मनायतनं न निरुज्झिस्सतीति? आमन्ता।

(ङ) पच्‍चनीकओकासो

१४६. यत्थ चक्खायतनं न निरुज्झिस्सति…पे॰…।

(च) पच्‍चनीकपुग्गलोकासा

१४७. (क) यस्स यत्थ चक्खायतनं न निरुज्झिस्सति तस्स तत्थ सोतायतनं न निरुज्झिस्सतीति? आमन्ता।

(ख) यस्स  वा पन यत्थ सोतायतनं न निरुज्झिस्सति तस्स तत्थ चक्खायतनं न निरुज्झिस्सतीति? आमन्ता।

(क) यस्स यत्थ चक्खायतनं न निरुज्झिस्सति तस्स तत्थ घानायतनं न निरुज्झिस्सतीति? आमन्ता।

(ख) यस्स वा पन यत्थ घानायतनं न निरुज्झिस्सति तस्स तत्थ चक्खायतनं न निरुज्झिस्सतीति?

रूपावचरानं तेसं तत्थ घानायतनं न निरुज्झिस्सति, नो च तेसं तत्थ चक्खायतनं न निरुज्झिस्सति। पञ्‍चवोकारे परिनिब्बन्तानं असञ्‍ञसत्तानं अरूपानं तेसं तत्थ घानायतनञ्‍च न निरुज्झिस्सति चक्खायतनञ्‍च न निरुज्झिस्सति।

(क) यस्स  यत्थ चक्खायतनं न निरुज्झिस्सति तस्स तत्थ रूपायतनं न निरुज्झिस्सतीति?

असञ्‍ञसत्तानं तेसं तत्थ चक्खायतनं न निरुज्झिस्सति, नो च तेसं तत्थ रूपायतनं न निरुज्झिस्सति। पञ्‍चवोकारे  परिनिब्बन्तानं अरूपानं तेसं तत्थ चक्खायतनञ्‍च न निरुज्झिस्सति रूपायतनञ्‍च न निरुज्झिस्सति।

(ख) यस्स वा पन यत्थ रूपायतनं न निरुज्झिस्सति तस्स तत्थ चक्खायतनं न निरुज्झिस्सतीति? आमन्ता।

(क) यस्स यत्थ चक्खायतनं न निरुज्झिस्सति तस्स तत्थ मनायतनं न निरुज्झिस्सतीति?

अरूपानं तेसं तत्थ चक्खायतनं न निरुज्झिस्सति, नो च तेसं तत्थ मनायतनं न निरुज्झिस्सति। परिनिब्बन्तानं असञ्‍ञसत्तानं तेसं तत्थ चक्खायतनञ्‍च न निरुज्झिस्सति मनायतनञ्‍च न निरुज्झिस्सति।

(ख) यस्स वा पन यत्थ मनायतनं न निरुज्झिस्सति तस्स तत्थ चक्खायतनं न निरुज्झिस्सतीति? आमन्ता।

(क) यस्स  यत्थ चक्खायतनं न निरुज्झिस्सति तस्स तत्थ धम्मायतनं न निरुज्झिस्सतीति?

असञ्‍ञसत्तानं अरूपानं तेसं तत्थ चक्खायतनं न निरुज्झिस्सति, नो च तेसं तत्थ धम्मायतनं न निरुज्झिस्सति। परिनिब्बन्तानं तेसं तत्थ चक्खायतनञ्‍च न निरुज्झिस्सति धम्मायतनञ्‍च न निरुज्झिस्सति।

(ख) यस्स वा पन यत्थ धम्मायतनं न निरुज्झिस्सति तस्स तत्थ चक्खायतनं न निरुज्झिस्सतीति? आमन्ता। (चक्खायतनमूलकं)

१४८. (क) यस्स यत्थ घानायतनं न निरुज्झिस्सति तस्स तत्थ रूपायतनं न निरुज्झिस्सतीति?

रूपावचरानं तेसं तत्थ घानायतनं न निरुज्झिस्सति, नो च तेसं तत्थ रूपायतनं न निरुज्झिस्सति। पञ्‍चवोकारे परिनिब्बन्तानं अरूपानं तेसं तत्थ घानायतनञ्‍च न निरुज्झिस्सति रूपायतनञ्‍च न निरुज्झिस्सति।

(ख) यस्स वा पन यत्थ रूपायतनं न  निरुज्झिस्सति तस्स तत्थ घानायतनं न निरुज्झिस्सतीति? आमन्ता।

(क) यस्स यत्थ घानायतनं न निरुज्झिस्सति तस्स तत्थ मनायतनं न निरुज्झिस्सतीति?

रूपावचरानं अरूपावचरानं तेसं तत्थ घानायतनं न निरुज्झिस्सति, नो च तेसं तत्थ मनायतनं न निरुज्झिस्सति, परिनिब्बन्तानं असञ्‍ञसत्तानं तेसं तत्थ घानायतनञ्‍च न निरुज्झिस्सति मनायतनञ्‍च न  निरुज्झिस्सति।

(ख) यस्स वा पन यत्थ मनायतनं न निरुज्झिस्सति तस्स तत्थ घानायतनं न निरुज्झिस्सतीति? आमन्ता।

(क) यस्स यत्थ घानायतनं न निरुज्झिस्सति तस्स तत्थ धम्मायतनं न निरुज्झिस्सतीति?

रूपावचरानं अरूपावचरानं तेसं तत्थ घानायतनं न निरुज्झिस्सति, नो च तेसं तत्थ धम्मायतनं न निरुज्झिस्सति। परिनिब्बन्तानं तेसं तत्थ घानायतनञ्‍च न निरुज्झिस्सति धम्मायतनञ्‍च न निरुज्झिस्सति।

(ख) यस्स वा पन यत्थ धम्मायतनं न निरुज्झिस्सति तस्स तत्थ घानायतनं न निरुज्झिस्सतीति?

आमन्ता। (घानायतनमूलकं)

१४९. (क) यस्स यत्थ रूपायतनं न निरुज्झिस्सति तस्स तत्थ मनायतनं न निरुज्झिस्सतीति?

अरूपानं तेसं तत्थ रूपायतनं न निरुज्झिस्सति, नो च तेसं तत्थ मनायतनं न निरुज्झिस्सति। परिनिब्बन्तानं तेसं तत्थ रूपायतनञ्‍च न निरुज्झिस्सति मनायतनञ्‍च न निरुज्झिस्सति।

(ख) यस्स वा पन यत्थ मनायतनं न निरुज्झिस्सति तस्स तत्थ रूपायतनं न निरुज्झिस्सतीति?

असञ्‍ञसत्तानं तेसं तत्थ मनायतनं न निरुज्झिस्सति, नो च तेसं तत्थ रूपायतनं न निरुज्झिस्सति। परिनिब्बन्तानं तेसं तत्थ  मनायतनञ्‍च न निरुज्झिस्सति रूपायतनञ्‍च न निरुज्झिस्सति।

(क) यस्स यत्थ रूपायतनं न निरुज्झिस्सति तस्स तत्थ धम्मायतनं न निरुज्झिस्सतीति?

अरूपानं तेसं तत्थ रूपायतनं न निरुज्झिस्सति, नो च तेसं तत्थ धम्मायतनं न निरुज्झिस्सति। परिनिब्बन्तानं तेसं तत्थ रूपायतनञ्‍च न निरुज्झिस्सति धम्मायतनञ्‍च न निरुज्झिस्सति।

(ख) यस्स वा पन यत्थ धम्मायतनं न निरुज्झिस्सति तस्स तत्थ रूपायतनं न निरुज्झिस्सतीति? आमन्ता। (रूपायतनमूलकं)

१५०. (क) यस्स यत्थ मनायतनं न निरुज्झिस्सति तस्स तत्थ धम्मायतनं न निरुज्झिस्सतीति?

असञ्‍ञसत्तानं तेसं तत्थ मनायतनं न निरुज्झिस्सति, नो च तेसं तत्थ धम्मायतनं न निरुज्झिस्सति। परिनिब्बन्तानं तेसं तत्थ मनायतनञ्‍च न निरुज्झिस्सति धम्मायतनञ्‍च न निरुज्झिस्सति।

(ख) यस्स  वा पन यत्थ धम्मायतनं न निरुज्झिस्सति तस्स तत्थ मनायतनं न निरुज्झिस्सतीति? आमन्ता।

(४) पच्‍चुप्पन्‍नातीतवारो

(क) अनुलोमपुग्गलो

१५१. (क) यस्स  चक्खायतनं निरुज्झति तस्स सोतायतनं निरुज्झित्थाति? आमन्ता।

(ख) यस्स वा पन सोतायतनं निरुज्झित्थ तस्स चक्खायतनं निरुज्झतीति?

सब्बेसं उपपज्‍जन्तानं अचक्खुकानं चवन्तानं तेसं सोतायतनं निरुज्झित्थ, नो च तेसं चक्खायतनं निरुज्झति। सचक्खुकानं चवन्तानं तेसं सोतायतनञ्‍च निरुज्झित्थ चक्खायतनञ्‍च निरुज्झति।

यस्स चक्खायतनं निरुज्झति तस्स घानायतनं…पे॰… रूपायतनं …पे॰… मनायतनं…पे॰… धम्मायतनं निरुज्झित्थाति? आमन्ता।

यस्स वा पन धम्मायतनं निरुज्झित्थ तस्स चक्खायतनं निरुज्झतीति?

सब्बेसं उपपज्‍जन्तानं अचक्खुकानं चवन्तानं तेसं धम्मायतनं निरुज्झित्थ, नो च तेसं चक्खायतनं निरुज्झति। सचक्खुकानं चवन्तानं तेसं धम्मायतनञ्‍च निरुज्झित्थ चक्खायतनञ्‍च निरुज्झति।

१५२. यस्स घानायतनं निरुज्झति तस्स रूपायतनं…पे॰… मनायतनं…पे॰… धम्मायतनं निरुज्झित्थाति? आमन्ता।

यस्स वा पन धम्मायतनं निरुज्झित्थ तस्स घानायतनं निरुज्झतीति?

सब्बेसं उपपज्‍जन्तानं अघानकानं चवन्तानं तेसं धम्मायतनं निरुज्झित्थ, नो च तेसं घानायतनं निरुज्झति। सघानकानं चवन्तानं तेसं धम्मायतनञ्‍च निरुज्झित्थ घानायतनञ्‍च निरुज्झति।

१५३. यस्स  रूपायतनं निरुज्झति तस्स मनायतनं…पे॰… धम्मायतनं निरुज्झित्थाति? आमन्ता।

यस्स वा पन धम्मायतनं निरुज्झित्थ तस्स रूपायतनं निरुज्झतीति?

सब्बेसं उपपज्‍जन्तानं अरूपकानं चवन्तानं तेसं धम्मायतनं निरुज्झित्थ, नो च तेसं रूपायतनं निरुज्झति। सरूपकानं चवन्तानं तेसं धम्मायतनञ्‍च निरुज्झित्थ रूपायतनञ्‍च निरुज्झति।

१५४. (क) यस्स मनायतनं निरुज्झति तस्स धम्मायतनं निरुज्झित्थाति? आमन्ता।

(ख) यस्स वा पन धम्मायतनं निरुज्झित्थ तस्स मनायतनं निरुज्झतीति?

सब्बेसं उपपज्‍जन्तानं अचित्तकानं चवन्तानं तेसं धम्मायतनं  निरुज्झित्थ, नो च तेसं मनायतनं निरुज्झति। सचित्तकानं चवन्तानं तेसं धम्मायतनञ्‍च निरुज्झित्थ मनायतनञ्‍च निरुज्झति।

(ख) अनुलोमओकासो

१५५. यत्थ  चक्खायतनं निरुज्झति…पे॰…।

(ग) अनुलोमपुग्गलोकासा

१५६. (क) यस्स यत्थ चक्खायतनं निरुज्झति तस्स तत्थ सोतायतनं निरुज्झित्थाति?

सुद्धावासे परिनिब्बन्तानं तेसं तत्थ चक्खायतनं निरुज्झति, नो च तेसं तत्थ सोतायतनं निरुज्झित्थ। इतरेसं सचक्खुकानं चवन्तानं तेसं तत्थ चक्खायतनञ्‍च निरुज्झति सोतायतनञ्‍च निरुज्झित्थ।

(ख) यस्स वा पन यत्थ सोतायतनं निरुज्झित्थ तस्स तत्थ चक्खायतनं निरुज्झतीति?

पञ्‍चवोकारं उपपज्‍जन्तानं अचक्खुकानं कामावचरा चवन्तानं तेसं तत्थ सोतायतनं निरुज्झित्थ, नो च तेसं तत्थ चक्खायतनं निरुज्झति। सचक्खुकानं चवन्तानं तेसं तत्थ सोतायतनञ्‍च निरुज्झित्थ चक्खायतनञ्‍च निरुज्झति।

(क) यस्स यत्थ चक्खायतनं निरुज्झति तस्स तत्थ घानायतनं निरुज्झित्थाति?

रूपावचरा चवन्तानं तेसं तत्थ चक्खायतनं निरुज्झति, नो च तेसं तत्थ घानायतनं निरुज्झित्थ। सचक्खुकानं कामावचरा चवन्तानं तेसं तत्थ चक्खायतनञ्‍च निरुज्झति घानायतनञ्‍च निरुज्झित्थ।

(ख) यस्स वा पन यत्थ घानायतनं निरुज्झित्थ तस्स तत्थ चक्खायतनं निरुज्झतीति?

कामावचरं उपपज्‍जन्तानं अचक्खुकानं कामावचरा चवन्तानं तेसं तत्थ घानायतनं निरुज्झित्थ, नो च तेसं तत्थ चक्खायतनं निरुज्झति। सचक्खुकानं कामावचरा चवन्तानं तेसं  तत्थ घानायतनञ्‍च निरुज्झित्थ चक्खायतनञ्‍च निरुज्झति।

(क) यस्स यत्थ चक्खायतनं निरुज्झति तस्स तत्थ रूपायतनं निरुज्झित्थाति?

सुद्धावासे परिनिब्बन्तानं तेसं तत्थ चक्खायतनं निरुज्झति, नो च तेसं तत्थ रूपायतनं निरुज्झित्थ। इतरेसं सचक्खुकानं चवन्तानं तेसं तत्थ चक्खायतनञ्‍च निरुज्झति रूपायतनञ्‍च निरुज्झित्थ।

(ख) यस्स वा पन यत्थ रूपायतनं निरुज्झित्थ तस्स तत्थ चक्खायतनं निरुज्झतीति?

पञ्‍चवोकारं उपपज्‍जन्तानं अचक्खुकानं कामावचरा चवन्तानं असञ्‍ञसत्तानं तेसं तत्थ रूपायतनं निरुज्झित्थ, नो च तेसं तत्थ चक्खायतनं निरुज्झति। सचक्खुकानं चवन्तानं तेसं तत्थ रूपायतनञ्‍च निरुज्झित्थ चक्खायतनञ्‍च निरुज्झति।

(क) यस्स  यत्थ चक्खायतनं निरुज्झति तस्स तत्थ मनायतनं निरुज्झित्थाति?

सुद्धावासे परिनिब्बन्तानं तेसं तत्थ चक्खायतनं निरुज्झति, नो च  तेसं तत्थ मनायतनं निरुज्झित्थ। इतरेसं सचक्खुकानं चवन्तानं तेसं तत्थ चक्खायतनञ्‍च निरुज्झति मनायतनञ्‍च निरुज्झित्थ।

(ख) यस्स वा पन यत्थ मनायतनं निरुज्झित्थ तस्स तत्थ चक्खायतनं निरुज्झतीति?

पञ्‍चवोकारं उपपज्‍जन्तानं अचक्खुकानं कामावचरा चवन्तानं अरूपानं तेसं तत्थ मनायतनं निरुज्झित्थ, नो च तेसं तत्थ चक्खायतनं निरुज्झति। सचक्खुकानं चवन्तानं तेसं तत्थ मनायतनञ्‍च निरुज्झित्थ चक्खायतनञ्‍च निरुज्झति।

(क) यस्स यत्थ चक्खायतनं निरुज्झति तस्स तत्थ धम्मायतनं  निरुज्झित्थाति?

सुद्धावासे परिनिब्बन्तानं तेसं तत्थ चक्खायतनं निरुज्झति, नो च तेसं तत्थ धम्मायतनं निरुज्झित्थ। इतरेसं सचक्खुकानं चवन्तानं तेसं तत्थ चक्खायतनञ्‍च निरुज्झति धम्मायतनञ्‍च निरुज्झित्थ।

(ख) यस्स वा पन यत्थ धम्मायतनं निरुज्झित्थ तस्स तत्थ चक्खायतनं निरुज्झतीति?

सब्बेसं उपपज्‍जन्तानं अचक्खुकानं चवन्तानं तेसं तत्थ धम्मायतनं निरुज्झित्थ, नो च तेसं तत्थ चक्खायतनं निरुज्झति। सचक्खुकानं चवन्तानं तेसं तत्थ धम्मायतनञ्‍च निरुज्झित्थ चक्खायतनञ्‍च निरुज्झति। (चक्खायतनमूलकं)

१५७. (क) यस्स यत्थ घानायतनं निरुज्झति तस्स तत्थ रूपायतनं निरुज्झित्थाति? आमन्ता।

(ख) यस्स वा पन यत्थ रूपायतनं निरुज्झित्थ तस्स तत्थ घानायतनं निरुज्झतीति?

कामावचरं उपपज्‍जन्तानं अघानकानं कामावचरा चवन्तानं रूपावचरानं तेसं तत्थ रूपायतनं निरुज्झित्थ, नो च तेसं तत्थ घानायतनं निरुज्झति। सघानकानं चवन्तानं तेसं तत्थ रूपायतनञ्‍च निरुज्झित्थ घानायतनञ्‍च निरुज्झति।

(क) यस्स यत्थ घानायतनं निरुज्झति तस्स तत्थ मनायतनं निरुज्झित्थाति? आमन्ता।

(ख) यस्स  वा पन यत्थ मनायतनं निरुज्झित्थ तस्स तत्थ घानायतनं निरुज्झतीति?

कामावचरं उपपज्‍जन्तानं अघानकानं कामावचरा चवन्तानं रूपावचरानं अरूपावचरानं तेसं तत्थ मनायतनं निरुज्झित्थ, नो च तेसं तत्थ घानायतनं निरुज्झति। सघानकानं चवन्तानं तेसं तत्थ मनायतनञ्‍च निरुज्झित्थ घानायतनञ्‍च निरुज्झति।

(क) यस्स यत्थ घानायतनं निरुज्झति तस्स तत्थ धम्मायतनं निरुज्झित्थाति? आमन्ता।

(ख) यस्स वा पन यत्थ धम्मायतनं निरुज्झित्थ तस्स तत्थ घानायतनं  निरुज्झतीति?

सब्बेसं उपपज्‍जन्तानं अघानकानं चवन्तानं तेसं तत्थ धम्मायतनं निरुज्झित्थ, नो च तेसं तत्थ घानायतनं निरुज्झति। सघानकानं चवन्तानं तेसं तत्थ धम्मायतनञ्‍च निरुज्झित्थ घानायतनञ्‍च निरुज्झति। (घानायतनमूलकं)

१५८. (क) यस्स यत्थ रूपायतनं निरुज्झति तस्स तत्थ मनायतनं निरुज्झित्थाति?

सुद्धावासे परिनिब्बन्तानं असञ्‍ञसत्ता चवन्तानं तेसं तत्थ रूपायतनं निरुज्झति, नो च तेसं तत्थ मनायतनं निरुज्झित्थ। इतरेसं पञ्‍चवोकारा चवन्तानं तेसं तत्थ रूपायतनञ्‍च निरुज्झति मनायतनञ्‍च निरुज्झित्थ।

(ख) यस्स वा पन यत्थ मनायतनं निरुज्झित्थ तस्स तत्थ रूपायतनं निरुज्झतीति?

पञ्‍चवोकारं उपपज्‍जन्तानं अरूपानं तेसं तत्थ मनायतनं निरुज्झित्थ, नो च तेसं तत्थ रूपायतनं निरुज्झति। पञ्‍चवोकारा चवन्तानं तेसं तत्थ मनायतनञ्‍च निरुज्झित्थ रूपायतनञ्‍च निरुज्झति।

(क) यस्स  यत्थ रूपायतनं निरुज्झति तस्स तत्थ धम्मायतनं निरुज्झित्थाति?

सुद्धावासे परिनिब्बन्तानं तेसं तत्थ रूपायतनं निरुज्झति, नो च तेसं तत्थ धम्मायतनं निरुज्झित्थ। इतरेसं सरूपकानं चवन्तानं  तेसं तत्थ रूपायतनञ्‍च निरुज्झति धम्मायतनञ्‍च निरुज्झित्थ।

(ख) यस्स वा पन यत्थ धम्मायतनं निरुज्झित्थ तस्स तत्थ रूपायतनं निरुज्झतीति?

सब्बेसं उपपज्‍जन्तानं अरूपकानं चवन्तानं तेसं तत्थ धम्मायतनं निरुज्झित्थ, नो च तेसं तत्थ रूपायतनं निरुज्झति। सरूपकानं चवन्तानं तेसं तत्थ धम्मायतनञ्‍च निरुज्झित्थ रूपायतनञ्‍च निरुज्झति। (रूपायतनमूलकं)

१५९. (क) यस्स यत्थ मनायतनं निरुज्झति तस्स तत्थ धम्मायतनं निरुज्झित्थाति?

सुद्धावासे परिनिब्बन्तानं तेसं तत्थ मनायतनं निरुज्झति, नो च तेसं तत्थ धम्मायतनं निरुज्झित्थ। इतरेसं सचित्तकानं चवन्तानं तेसं तत्थ मनायतनञ्‍च निरुज्झति धम्मायतनञ्‍च निरुज्झित्थ।

(ख) यस्स वा पन यत्थ धम्मायतनं निरुज्झित्थ तस्स तत्थ मनायतनं निरुज्झतीति?

सब्बेसं उपपज्‍जन्तानं अचित्तकानं चवन्तानं तेसं तत्थ धम्मायतनं निरुज्झित्थ, नो च तेसं तत्थ मनायतनं निरुज्झति। सचित्तकानं चवन्तानं तेसं तत्थ धम्मायतनञ्‍च निरुज्झित्थ मनायतनञ्‍च निरुज्झति।

(घ) पच्‍चनीकपुग्गलो

१६०. (क) यस्स  चक्खायतनं न निरुज्झति तस्स सोतायतनं न निरुज्झित्थाति? निरुज्झित्थ।

(ख) यस्स  वा पन सोतायतनं न निरुज्झित्थ तस्स चक्खायतनं न निरुज्झतीति? नत्थि।

यस्स चक्खायतनं…पे॰… घानायतनं…पे॰…  रूपायतनं…पे॰… मनायतनं न निरुज्झति तस्स धम्मायतनं न निरुज्झित्थाति? निरुज्झित्थ।

यस्स वा पन धम्मायतनं न निरुज्झित्थ तस्स मनायतनं न निरुज्झतीति? नत्थि।

(ङ) पच्‍चनीकओकासो

१६१. यत्थ चक्खायतनं न निरुज्झति…पे॰…।

(च) पच्‍चनीकपुग्गलोकासा

१६२. (क) यस्स यत्थ चक्खायतनं न निरुज्झति तस्स तत्थ सोतायतनं न निरुज्झित्थाति?

पञ्‍चवोकारं उपपज्‍जन्तानं अचक्खुकानं कामावचरा चवन्तानं तेसं तत्थ चक्खायतनं न निरुज्झति, नो च तेसं तत्थ सोतायतनं न निरुज्झित्थ। सुद्धावासं उपपज्‍जन्तानं असञ्‍ञसत्तानं अरूपानं तेसं तत्थ चक्खायतनञ्‍च न निरुज्झति सोतायतनञ्‍च न निरुज्झित्थ।

(ख) यस्स वा पन यत्थ सोतायतनं न निरुज्झित्थ तस्स तत्थ चक्खायतनं न निरुज्झतीति?

सुद्धावासे परिनिब्बन्तानं तेसं तत्थ सोतायतनं न निरुज्झित्थ, नो च तेसं तत्थ चक्खायतनं न निरुज्झति। सुद्धावासं उपपज्‍जन्तानं असञ्‍ञसत्तानं अरूपानं तेसं तत्थ सोतायतनञ्‍च न निरुज्झित्थ चक्खायतनञ्‍च न निरुज्झति।

(क) यस्स यत्थ चक्खायतनं न निरुज्झति तस्स तत्थ घानायतनं न निरुज्झित्थाति?

कामावचरं उपपज्‍जन्तानं अचक्खुकानं कामावचरा चवन्तानं तेसं तत्थ चक्खायतनं न निरुज्झति, नो च तेसं तत्थ घानायतनं न निरुज्झित्थ। रूपावचरं उपपज्‍जन्तानं असञ्‍ञसत्तानं अरूपानं तेसं तत्थ चक्खायतनञ्‍च न निरुज्झति घानायतनञ्‍च न निरुज्झित्थ।

(ख) यस्स  वा पन यत्थ घानायतनं न निरुज्झित्थ तस्स तत्थ चक्खायतनं न निरुज्झतीति?

रूपावचरा चवन्तानं तेसं तत्थ घानायतनं न निरुज्झित्थ, नो च तेसं तत्थ चक्खायतनं न निरुज्झति। रूपावचरं उपपज्‍जन्तानं असञ्‍ञसत्तानं  अरूपानं तेसं तत्थ घानायतनञ्‍च न निरुज्झित्थ चक्खायतनञ्‍च न निरुज्झति।

(क) यस्स यत्थ चक्खायतनं न निरुज्झति तस्स तत्थ रूपायतनं न निरुज्झित्थाति?

पञ्‍चवोकारं उपपज्‍जन्तानं अचक्खुकानं कामावचरा चवन्तानं असञ्‍ञसत्तानं तेसं तत्थ चक्खायतनं न निरुज्झति, नो च तेसं तत्थ रूपायतनं न निरुज्झित्थ। सुद्धावासं उपपज्‍जन्तानं अरूपानं तेसं तत्थ चक्खायतनञ्‍च न निरुज्झति रूपायतनञ्‍च न निरुज्झित्थ।

(ख) यस्स वा पन यत्थ रूपायतनं न निरुज्झित्थ तस्स तत्थ चक्खायतनं न निरुज्झतीति?

सुद्धावासे परिनिब्बन्तानं तेसं तत्थ रूपायतनं न निरुज्झित्थ, नो च तेसं तत्थ चक्खायतनं न निरुज्झति। सुद्धावासं उपपज्‍जन्तानं अरूपानं तेसं तत्थ रूपायतनञ्‍च न निरुज्झित्थ चक्खायतनञ्‍च न निरुज्झति।

(क) यस्स यत्थ चक्खायतनं न निरुज्झति तस्स तत्थ मनायतनं न निरुज्झित्थाति?

पञ्‍चवोकारं उपपज्‍जन्तानं अचक्खुकानं कामावचरा चवन्तानं अरूपानं तेसं तत्थ चक्खायतनं न निरुज्झति, नो च तेसं तत्थ मनायतनं न निरुज्झित्थ। सुद्धावासं उपपज्‍जन्तानं असञ्‍ञसत्तानं तेसं तत्थ चक्खायतनञ्‍च न निरुज्झति मनायतनञ्‍च न निरुज्झित्थ।

(ख) यस्स वा पन यत्थ मनायतनं न निरुज्झित्थ तस्स तत्थ चक्खायतनं न निरुज्झतीति?

सुद्धावासे परिनिब्बन्तानं तेसं तत्थ मनायतनं न निरुज्झित्थ, नो च तेसं तत्थ चक्खायतनं न निरुज्झति। सुद्धावासं उपपज्‍जन्तानं  असञ्‍ञसत्तानं तेसं तत्थ मनायतनञ्‍च न निरुज्झित्थ चक्खायतनञ्‍च न निरुज्झति।

(क) यस्स यत्थ चक्खायतनं न निरुज्झति तस्स तत्थ धम्मायतनं न निरुज्झित्थाति?

सब्बेसं उपपज्‍जन्तानं अचक्खुकानं चवन्तानं तेसं तत्थ चक्खायतनं न निरुज्झति, नो च तेसं तत्थ धम्मायतनं न निरुज्झित्थ। सुद्धावासं उपपज्‍जन्तानं तेसं तत्थ चक्खायतनञ्‍च न निरुज्झति धम्मायतनञ्‍च न निरुज्झित्थ।

(ख) यस्स वा पन यत्थ धम्मायतनं न निरुज्झित्थ तस्स तत्थ चक्खायतनं न निरुज्झतीति?

सुद्धावासे परिनिब्बन्तानं तेसं तत्थ धम्मायतनं न निरुज्झित्थ, नो च तेसं तत्थ चक्खायतनं न निरुज्झति। सुद्धावासं उपपज्‍जन्तानं तेसं तत्थ धम्मायतनञ्‍च न निरुज्झित्थ चक्खायतनञ्‍च न निरुज्झति। (चक्खायतनमूलकं)

१६३. (क) यस्स  यत्थ घानायतनं न निरुज्झति तस्स तत्थ रूपायतनं न निरुज्झित्थाति?

कामावचरं उपपज्‍जन्तानं अघानकानं कामावचरा चवन्तानं रूपावचरानं तेसं तत्थ घानायतनं न निरुज्झति, नो च तेसं तत्थ रूपायतनं न निरुज्झित्थ। सुद्धावासानं अरूपानं तेसं तत्थ घानायतनञ्‍च न निरुज्झति रूपायतनञ्‍च न निरुज्झित्थ।

(ख) यस्स वा पन यत्थ रूपायतनं न निरुज्झित्थ तस्स तत्थ घानायतनं न निरुज्झतीति? आमन्ता।

(क) यस्स यत्थ घानायतनं न निरुज्झति तस्स तत्थ मनायतनं न निरुज्झित्थाति?

कामावचरं उपपज्‍जन्तानं अघानकानं कामावचरा चवन्तानं रूपावचरानं अरूपावचरानं तेसं तत्थ घानायतनं न निरुज्झति, नो च  तेसं तत्थ मनायतनं न निरुज्झित्थ। सुद्धावासानं असञ्‍ञसत्तानं तेसं तत्थ घानायतनञ्‍च न निरुज्झति मनायतनञ्‍च न निरुज्झित्थ।

(ख) यस्स वा पन यत्थ मनायतनं न निरुज्झित्थ तस्स तत्थ घानायतनं न निरुज्झतीति? आमन्ता।

(क) यस्स यत्थ घानायतनं न निरुज्झति तस्स तत्थ धम्मायतनं न निरुज्झित्थाति?

सब्बेसं उपपज्‍जन्तानं अघानकानं चवन्तानं तेसं तत्थ घानायतनं न निरुज्झति, नो च तेसं तत्थ धम्मायतनं न निरुज्झित्थ। सुद्धावासानं तेसं तत्थ घानायतनञ्‍च न निरुज्झति धम्मायतनञ्‍च न निरुज्झित्थ।

(ख) यस्स वा पन यत्थ धम्मायतनं न निरुज्झित्थ तस्स तत्थ घानायतनं न निरुज्झतीति? आमन्ता। (घानायतनमूलकं)

१६४. (क) यस्स यत्थ रूपायतनं न निरुज्झति तस्स तत्थ मनायतनं न निरुज्झित्थाति?

पञ्‍चवोकारं उपपज्‍जन्तानं अरूपानं तेसं तत्थ रूपायतनं न निरुज्झति, नो च तेसं तत्थ मनायतनं न निरुज्झित्थ। सुद्धावासं उपपज्‍जन्तानं असञ्‍ञसत्तं उपपज्‍जन्तानं तेसं तत्थ रूपायतनञ्‍च न निरुज्झति मनायतनञ्‍च न निरुज्झित्थ।

(ख) यस्स वा पन यत्थ मनायतनं न निरुज्झित्थ तस्स तत्थ रूपायतनं न निरुज्झतीति?

सुद्धावासे  परिनिब्बन्तानं असञ्‍ञसत्ता चवन्तानं तेसं तत्थ मनायतनं न निरुज्झित्थ, नो च तेसं तत्थ रूपायतनं न निरुज्झति। सुद्धावासं उपपज्‍जन्तानं असञ्‍ञसत्तं उपपज्‍जन्तानं तेसं तत्थ मनायतनञ्‍च न निरुज्झित्थ रूपायतनञ्‍च न निरुज्झति।

(क) यस्स यत्थ रूपायतनं न निरुज्झति तस्स तत्थ धम्मायतनं न निरुज्झित्थाति?

सब्बेसं उपपज्‍जन्तानं अरूपकानं चवन्तानं तेसं तत्थ रूपायतनं  न निरुज्झति, नो च तेसं तत्थ धम्मायतनं न निरुज्झित्थ। सुद्धावासं उपपज्‍जन्तानं तेसं तत्थ रूपायतनञ्‍च न निरुज्झति धम्मायतनञ्‍च न निरुज्झित्थ।

(ख) यस्स वा पन यत्थ धम्मायतनं न निरुज्झित्थ तस्स तत्थ रूपायतनं न निरुज्झतीति?

सुद्धावासे परिनिब्बन्तानं तेसं तत्थ धम्मायतनं न निरुज्झित्थ, नो च तेसं तत्थ रूपायतनं न निरुज्झति। सुद्धावासं उपपज्‍जन्तानं तेसं तत्थ धम्मायतनञ्‍च न निरुज्झित्थ रूपायतनञ्‍च न निरुज्झति।

१६५. (क) यस्स यत्थ मनायतनं न निरुज्झति तस्स तत्थ धम्मायतनं न निरुज्झित्थाति?

सब्बेसं उपपज्‍जन्तानं अचित्तकानं चवन्तानं तेसं तत्थ मनायतनं न निरुज्झति, नो च तेसं तत्थ धम्मायतनं न निरुज्झित्थ। सुद्धावासं उपपज्‍जन्तानं तेसं तत्थ मनायतनञ्‍च न निरुज्झति धम्मायतनञ्‍च न निरुज्झित्थ।

(ख) यस्स वा पन यत्थ धम्मायतनं न निरुज्झित्थ तस्स तत्थ मनायतनं न निरुज्झतीति?

सुद्धावासे परिनिब्बन्तानं तेसं तत्थ धम्मायतनं न निरुज्झित्थ, नो च तेसं तत्थ मनायतनं न  निरुज्झति। सुद्धावासं उपपज्‍जन्तानं तेसं तत्थ धम्मायतनञ्‍च न निरुज्झित्थ मनायतनञ्‍च न निरुज्झति।

(५) पच्‍चुप्पन्‍नानागतवारो

(क) अनुलोमपुग्गलो

१६६. (क) यस्स चक्खायतनं निरुज्झति तस्स सोतायतनं निरुज्झिस्सतीति?

पञ्‍चवोकारे परिनिब्बन्तानं ये च अरूपं उपपज्‍जित्वा परिनिब्बायिस्सन्ति तेसं चवन्तानं तेसं चक्खायतनं निरुज्झति, नो च  तेसं सोतायतनं निरुज्झिस्सति। इतरेसं सचक्खुकानं चवन्तानं तेसं चक्खायतनञ्‍च निरुज्झति सोतायतनञ्‍च निरुज्झिस्सति।

(ख) यस्स वा पन सोतायतनं निरुज्झिस्सति तस्स चक्खायतनं निरुज्झतीति?

सब्बेसं उपपज्‍जन्तानं अचक्खुकानं चवन्तानं तेसं सोतायतनं निरुज्झिस्सति, नो च तेसं चक्खायतनं निरुज्झति। सचक्खुकानं चवन्तानं तेसं सोतायतनञ्‍च निरुज्झिस्सति चक्खायतनञ्‍च निरुज्झति।

(क) यस्स चक्खायतनं निरुज्झति तस्स घानायतनं निरुज्झिस्सतीति?

पञ्‍चवोकारे परिनिब्बन्तानं ये च रूपावचरं अरूपावचरं उपपज्‍जित्वा परिनिब्बायिस्सन्ति तेसं चवन्तानं तेसं चक्खायतनं निरुज्झति, नो च तेसं  घानायतनं निरुज्झिस्सति। इतरेसं सचक्खुकानं चवन्तानं तेसं चक्खायतनञ्‍च निरुज्झति घानायतनञ्‍च निरुज्झिस्सति।

(ख) यस्स वा पन घानायतनं…पे॰…।

(क) यस्स चक्खायतनं निरुज्झति तस्स रूपायतनं निरुज्झिस्सतीति?

पञ्‍चवोकारे परिनिब्बन्तानं ये च अरूपं उपपज्‍जित्वा परिनिब्बायिस्सन्ति  तेसं चवन्तानं तेसं चक्खायतनं निरुज्झति, नो च तेसं रूपायतनं निरुज्झिस्सति। इतरेसं सचक्खुकानं चवन्तानं तेसं चक्खायतनञ्‍च निरुज्झति रूपायतनञ्‍च निरुज्झिस्सति।

(ख) यस्स वा पन रूपायतनं…पे॰…।

यस्स चक्खायतनं निरुज्झति तस्स मनायतनं…पे॰… धम्मायतनं निरुज्झिस्सतीति?

पञ्‍चवोकारे परिनिब्बन्तानं तेसं चक्खायतनं निरुज्झति, नो च तेसं धम्मायतनं निरुज्झिस्सति। इतरेसं सचक्खुकानं चवन्तानं तेसं चक्खायतनञ्‍च निरुज्झति धम्मायतनञ्‍च निरुज्झिस्सति।

यस्स वा पन धम्मायतनं निरुज्झिस्सति तस्स चक्खायतनं निरुज्झतीति?

सब्बेसं  उपपज्‍जन्तानं अचक्खुकानं चवन्तानं तेसं…पे॰… सचक्खुकानं चवन्तानं तेसं…पे॰…।

१६७. (क) यस्स घानायतनं निरुज्झति तस्स रूपायतनं निरुज्झिस्सतीति?

कामावचरे परिनिब्बन्तानं ये च अरूपं उपपज्‍जित्वा परिनिब्बायिस्सन्ति तेसं चवन्तानं तेसं घानायतनं निरुज्झति, नो च तेसं रूपायतनं निरुज्झिस्सति। इतरेसं सघानकानं चवन्तानं तेसं घानायतनञ्‍च निरुज्झति रूपायतनञ्‍च निरुज्झिस्सति।

(ख) यस्स वा पन रूपायतनं निरुज्झिस्सति तस्स घानायतनं निरुज्झतीति?

सब्बेसं उपपज्‍जन्तानं अघानकानं चवन्तानं तेसं रूपायतनं निरुज्झिस्सति, नो च तेसं घानायतनं निरुज्झति। सघानकानं चवन्तानं तेसं रूपायतनञ्‍च निरुज्झिस्सति घानायतनञ्‍च निरुज्झति।

यस्स घानायतनं निरुज्झति तस्स मनायतनं…पे॰… धम्मायतनं  निरुज्झिस्सतीति?

कामावचरे परिनिब्बन्तानं तेसं घानायतनं निरुज्झति, नो च तेसं धम्मायतनं निरुज्झिस्सति। इतरेसं सघानकानं चवन्तानं तेसं घानायतनञ्‍च निरुज्झति धम्मायतनञ्‍च निरुज्झिस्सति।

यस्स वा पन धम्मायतनं…पे॰…।

१६८. यस्स  रूपायतनं निरुज्झति तस्स मनायतनं…पे॰… धम्मायतनं निरुज्झिस्सतीति?

पञ्‍चवोकारे परिनिब्बन्तानं तेसं रूपायतनं निरुज्झति, नो च तेसं धम्मायतनं निरुज्झिस्सति। इतरेसं सरूपकानं चवन्तानं तेसं रूपायतनञ्‍च निरुज्झति धम्मायतनञ्‍च निरुज्झिस्सति।

यस्स वा पन धम्मायतनं निरुज्झिस्सति तस्स रूपायतनं निरुज्झतीति?

सब्बेसं उपपज्‍जन्तानं अरूपकानं चवन्तानं तेसं धम्मायतनं निरुज्झिस्सति, नो च तेसं रूपायतनं निरुज्झति। सरूपकानं चवन्तानं तेसं धम्मायतनञ्‍च निरुज्झिस्सति रूपायतनञ्‍च निरुज्झति।

१६९. (क) यस्स मनायतनं निरुज्झति तस्स धम्मायतनं निरुज्झिस्सतीति?

परिनिब्बन्तानं तेसं मनायतनं निरुज्झति, नो च तेसं धम्मायतनं निरुज्झिस्सति। इतरेसं सचित्तकानं चवन्तानं तेसं मनायतनञ्‍च निरुज्झति धम्मायतनञ्‍च निरुज्झिस्सति।

(ख) यस्स वा पन धम्मायतनं निरुज्झिस्सति तस्स मनायतनं निरुज्झतीति?

सब्बेसं उपपज्‍जन्तानं अचित्तकानं चवन्तानं तेसं धम्मायतनं निरुज्झिस्सति, नो च तेसं मनायतनं निरुज्झति। सचित्तकानं चवन्तानं तेसं धम्मायतनञ्‍च निरुज्झिस्सति मनायतनञ्‍च निरुज्झति।

(ख) अनुलोमओकासो

१७०. यत्थ  चक्खायतनं निरुज्झति…पे॰…।

(ग) अनुलोमपुग्गलोकासा

१७१. (क) यस्स यत्थ चक्खायतनं निरुज्झति तस्स तत्थ सोतायतनं निरुज्झिस्सतीति?

पञ्‍चवोकारे परिनिब्बन्तानं तेसं तत्थ चक्खायतनं निरुज्झति, नो च तेसं तत्थ सोतायतनं निरुज्झिस्सति। इतरेसं सचक्खुकानं चवन्तानं तेसं तत्थ चक्खायतनञ्‍च निरुज्झति सोतायतनञ्‍च निरुज्झिस्सति।

(ख) यस्स वा पन यत्थ सोतायतनं निरुज्झिस्सति तस्स तत्थ चक्खायतनं निरुज्झतीति?

पञ्‍चवोकारं उपपज्‍जन्तानं अचक्खुकानं कामावचरा चवन्तानं तेसं तत्थ सोतायतनं निरुज्झिस्सति, नो च तेसं तत्थ चक्खायतनं निरुज्झति। सचक्खुकानं चवन्तानं तेसं तत्थ सोतायतनञ्‍च निरुज्झिस्सति चक्खायतनञ्‍च निरुज्झति।

(क) यस्स यत्थ चक्खायतनं निरुज्झति तस्स तत्थ घानायतनं निरुज्झिस्सतीति?

कामावचरे  परिनिब्बन्तानं रूपावचरा चवन्तानं तेसं तत्थ चक्खायतनं  निरुज्झति, नो च तेसं तत्थ घानायतनं निरुज्झिस्सति। इतरेसं सचक्खुकानं कामावचरा चवन्तानं तेसं तत्थ चक्खायतनञ्‍च निरुज्झति घानायतनञ्‍च निरुज्झिस्सति।

(ख) यस्स वा पन यत्थ घानायतनं…पे॰… (यथा पच्‍चुप्पन्‍नातीतेपि तिविधं वित्थारितं एवं इदम्पि वित्थारेतब्बं)।

(क) यस्स यत्थ चक्खायतनं निरुज्झति तस्स तत्थ रूपायतनं निरुज्झिस्सतीति?

पञ्‍चवोकारे परिनिब्बन्तानं तेसं तत्थ चक्खायतनं निरुज्झति, नो च तेसं तत्थ रूपायतनं निरुज्झिस्सति। इतरेसं सचक्खुकानं चवन्तानं  तेसं तत्थ चक्खायतनञ्‍च निरुज्झति रूपायतनञ्‍च निरुज्झिस्सति।

(ख) यस्स वा पन यत्थ रूपायतनं…पे॰…।

(क) यस्स यत्थ चक्खायतनं निरुज्झति तस्स तत्थ मनायतनं निरुज्झिस्सतीति?

पञ्‍चवोकारे परिनिब्बन्तानं तेसं तत्थ चक्खायतनं निरुज्झति, नो च तेसं तत्थ मनायतनं निरुज्झिस्सति। इतरेसं सचक्खुकानं चवन्तानं तेसं तत्थ चक्खायतनञ्‍च निरुज्झति मनायतनञ्‍च निरुज्झिस्सति।

(ख) यस्स वा पन यत्थ मनायतनं…पे॰…।

(क) यस्स यत्थ चक्खायतनं निरुज्झति तस्स तत्थ धम्मायतनं निरुज्झिस्सतीति?

पञ्‍चवोकारे परिनिब्बन्तानं तेसं तत्थ चक्खायतनं निरुज्झति, नो च तेसं तत्थ धम्मायतनं निरुज्झिस्सति। इतरेसं सचक्खुकानं चवन्तानं तेसं तत्थ चक्खायतनञ्‍च निरुज्झति धम्मायतनञ्‍च निरुज्झिस्सति।

(ख) यस्स वा पन यत्थ धम्मायतनं निरुज्झिस्सति तस्स तत्थ चक्खायतनं निरुज्झतीति?

सब्बेसं  उपपज्‍जन्तानं अचक्खुकानं चवन्तानं तेसं तत्थ धम्मायतनं निरुज्झिस्सति, नो च तेसं तत्थ चक्खायतनं निरुज्झति। सचक्खुकानं चवन्तानं तेसं तत्थ धम्मायतनञ्‍च निरुज्झिस्सति चक्खायतनञ्‍च निरुज्झति। (चक्खायतनमूलकं)

१७२. (क) यस्स यत्थ घानायतनं निरुज्झति तस्स तत्थ रूपायतनं निरुज्झिस्सतीति?

कामावचरे परिनिब्बन्तानं तेसं तत्थ घानायतनं निरुज्झति, नो च तेसं तत्थ रूपायतनं निरुज्झिस्सति। इतरेसं सघानकानं चवन्तानं तेसं तत्थ घानायतनञ्‍च निरुज्झति रूपायतनञ्‍च निरुज्झिस्सति।

(ख) यस्स वा पन यत्थ रूपायतनं निरुज्झिस्सति तस्स तत्थ घानायतनं निरुज्झतीति? कामावचरे परिनिब्बान्तानं तेसं तत्थ…पे॰…।

कामावचरं  उपपज्‍जन्तानं अघानकानं कामावचरा चवन्तानं रूपावचरानं तेसं तत्थ…पे॰…।

यस्स यत्थ घानायतनं निरुज्झति तस्स तत्थ मनायतनं…पे॰… धम्मायतनं निरुज्झिस्सतीति?

कामावचरे परिनिब्बन्तानं तेसं तत्थ घानायतनं निरुज्झति, नो च तेसं तत्थ धम्मायतनं निरुज्झिस्सति। इतरेसं सघानकानं चवन्तानं तेसं तत्थ घानायतनञ्‍च निरुज्झति धम्मायतनञ्‍च निरुज्झिस्सति।

यस्स वा पन यत्थ धम्मायतनं…पे॰…।

१७३. (क) यस्स यत्थ रूपायतनं निरुज्झति तस्स तत्थ मनायतनं निरुज्झिस्सतीति?

पञ्‍चवोकारे परिनिब्बन्तानं असञ्‍ञसत्ता चवन्तानं तेसं तत्थ रूपायतनं निरुज्झति, नो च तेसं तत्थ मनायतनं निरुज्झिस्सति। इतरेसं पञ्‍चवोकारा चवन्तानं तेसं तत्थ रूपायतनञ्‍च निरुज्झति मनायतनञ्‍च निरुज्झिस्सति।

(ख) यस्स वा पन यत्थ मनायतनं…पे॰…।

(क) यस्स  यत्थ रूपायतनं निरुज्झति तस्स तत्थ धम्मायतनं निरुज्झिस्सतीति?

पञ्‍चवोकारे परिनिब्बन्तानं तेसं तत्थ रूपायतनं निरुज्झति, नो च तेसं तत्थ धम्मायतनं निरुज्झिस्सति। इतरेसं सरूपकानं चवन्तानं तेसं तत्थ रूपायतनञ्‍च निरुज्झति धम्मायतनञ्‍च निरुज्झिस्सति।

(ख) यस्स वा पन यत्थ धम्मायतनं निरुज्झिस्सति तस्स तत्थ रूपायतनं निरुज्झतीति?

सब्बेसं उपपज्‍जन्तानं अरूपकानं चवन्तानं तेसं तत्थ धम्मायतनं निरुज्झिस्सति, नो च तेसं तत्थ रूपायतनं निरुज्झति। सरूपकानं चवन्तानं तेसं तत्थ धम्मायतनञ्‍च निरुज्झिस्सति  रूपायतनञ्‍च निरुज्झति।

१७४. (क) यस्स यत्थ मनायतनं निरुज्झति तस्स तत्थ धम्मायतनं निरुज्झिस्सतीति?

परिनिब्बन्तानं तेसं तत्थ मनायतनं निरुज्झति, नो च तेसं तत्थ धम्मायतनं निरुज्झिस्सति। इतरेसं सचित्तकानं चवन्तानं तेसं तत्थ मनायतनञ्‍च निरुज्झति धम्मायतनञ्‍च निरुज्झिस्सति।

(ख) यस्स वा पन यत्थ धम्मायतनं निरुज्झिस्सति तस्स तत्थ मनायतनं निरुज्झतीति?

सब्बेसं उपपज्‍जन्तानं अचित्तकानं चवन्तानं तेसं तत्थ धम्मायतनं निरुज्झिस्सति, नो च तेसं तत्थ मनायतनं निरुज्झति। सचित्तकानं चवन्तानं तेसं तत्थ धम्मायतनञ्‍च निरुज्झिस्सति मनायतनञ्‍च निरुज्झति।

(घ) पच्‍चनीकपुग्गलो

१७५. (क) यस्स  चक्खायतनं न निरुज्झति तस्स सोतायतनं न निरुज्झिस्सतीति?

सब्बेसं उपपज्‍जन्तानं अचक्खुकानं चवन्तानं तेसं चक्खायतनं न  निरुज्झति, नो च तेसं सोतायतनं न निरुज्झिस्सति। अरूपे पच्छिमभविकानं तेसं चक्खायतनञ्‍च न निरुज्झति सोतायतनञ्‍च न निरुज्झिस्सति।

(ख) यस्स वा पन सोतायतनं न निरुज्झिस्सति तस्स चक्खायतनं न निरुज्झतीति?

पञ्‍चवोकारे परिनिब्बन्तानं ये च अरूपं उपपज्‍जित्वा परिनिब्बायिस्सन्ति तेसं चवन्तानं तेसं सोतायतनं न निरुज्झिस्सति, नो च तेसं चक्खायतनं न निरुज्झति। अरूपे पच्छिमभविकानं तेसं सोतायतनञ्‍च न निरुज्झिस्सति चक्खायतनञ्‍च न निरुज्झति।

(क) यस्स चक्खायतनं न निरुज्झति तस्स घानायतनं न निरुज्झिस्सतीति?

सब्बेसं उपपज्‍जन्तानं अचक्खुकानं चवन्तानं तेसं चक्खायतनं न निरुज्झति, नो च तेसं घानायतनं न निरुज्झिस्सति। पच्छिमभविकानं रूपावचरं उपपज्‍जन्तानं अरूपे पच्छिमभविकानं तेसं चक्खायतनञ्‍च न निरुज्झति घानायतनञ्‍च न निरुज्झिस्सति।

(ख) यस्स वा पन घानायतनं न निरुज्झिस्सति तस्स चक्खायतनं न निरुज्झतीति?

पञ्‍चवोकारे परिनिब्बन्तानं ये च रूपावचरं अरूपावचरं उपपज्‍जित्वा परिनिब्बायिस्सन्ति तेसं चवन्तानं तेसं घानायतनं न निरुज्झिस्सति, नो च तेसं चक्खायतनं न निरुज्झति। पच्छिमभविकानं रूपावचरं उपपज्‍जन्तानं अरूपे पच्छिमभविकानं तेसं घानायतनञ्‍च न निरुज्झिस्सति चक्खायतनञ्‍च न निरुज्झति।

(क) यस्स चक्खायतनं न निरुज्झति तस्स रूपायतनं न निरुज्झिस्सतीति?

सब्बेसं उपपज्‍जन्तानं अचक्खुकानं चवन्तानं तेसं चक्खायतनं न निरुज्झति, नो च तेसं रूपायतनं न निरुज्झिस्सति। अरूपे पच्छिमभविकानं तेसं चक्खायतनञ्‍च न निरुज्झति रूपायतनञ्‍च न निरुज्झिस्सति।

(ख) यस्स वा पन रूपायतनं न निरुज्झिस्सति तस्स चक्खायतनं न निरुज्झतीति?

पञ्‍चवोकारे परिनिब्बन्तानं ये च अरूपं उपपज्‍जित्वा परिनिब्बायिस्सन्ति तेसं चवन्तानं तेसं रूपायतनं न निरुज्झिस्सति, नो  च तेसं चक्खायतनं न निरुज्झति। अरूपे पच्छिमभविकानं तेसं रूपायतनञ्‍च न निरुज्झिस्सति चक्खायतनञ्‍च न निरुज्झति।

यस्स चक्खायतनं न निरुज्झति तस्स मनायतनं…पे॰… धम्मायतनं  न निरुज्झिस्सतीति?

सब्बेसं उपपज्‍जन्तानं अचक्खुकानं चवन्तानं तेसं चक्खायतनं  न निरुज्झति, नो च तेसं धम्मायतनं न निरुज्झिस्सति। अरूपे परिनिब्बन्तानं तेसं चक्खायतनञ्‍च न निरुज्झति धम्मायतनञ्‍च न निरुज्झिस्सति।

यस्स वा पन धम्मायतनं न निरुज्झिस्सति तस्स चक्खायतनं न निरुज्झतीति?

पञ्‍चवोकारे परिनिब्बन्तानं तेसं धम्मायतनं न निरुज्झिस्सति, नो च तेसं चक्खायतनं न निरुज्झति। अरूपे परिनिब्बन्तानं तेसं धम्मायतनञ्‍च न निरुज्झिस्सति चक्खायतनञ्‍च न निरुज्झति।

१७६. (क) यस्स घानायतनं न निरुज्झति तस्स रूपायतनं न निरुज्झिस्सतीति?

सब्बेसं उपपज्‍जन्तानं अघानकानं चवन्तानं तेसं घानायतनं न निरुज्झति, नो च तेसं रूपायतनं न निरुज्झिस्सति। रूपावचरे परिनिब्बन्तानं अरूपे पच्छिमभविकानं तेसं घानायतनञ्‍च न निरुज्झति रूपायतनञ्‍च न निरुज्झिस्सति।

(ख) यस्स वा पन रूपायतनं न निरुज्झिस्सति तस्स घानायतनं न निरुज्झतीति?

कामावचरे परिनिब्बन्तानं ये च अरूपं उपपज्‍जित्वा परिनिब्बायिस्सन्ति तेसं चवन्तानं तेसं रूपायतनं न निरुज्झिस्सति, नो च तेसं घानायतनं न निरुज्झति। रूपावचरे परिनिब्बन्तानं अरूपे पच्छिमभविकानं तेसं रूपायतनञ्‍च न निरुज्झिस्सति घानायतनञ्‍च न निरुज्झति।

यस्स  घानायतनं न निरुज्झति तस्स मनायतनं…पे॰… धम्मायतनं न निरुज्झिस्सतीति?

सब्बेसं उपपज्‍जन्तानं अघानकानं चवन्तानं  तेसं घानायतनं न निरुज्झति, नो च तेसं धम्मायतनं न निरुज्झिस्सति। रूपावचरे अरूपावचरे परिनिब्बन्तानं तेसं घानायतनञ्‍च न निरुज्झति धम्मायतनञ्‍च न निरुज्झिस्सति।

यस्स वा पन धम्मायतनं न निरुज्झिस्सति तस्स घानायतनं न निरुज्झतीति?

कामावचरे परिनिब्बन्तानं तेसं धम्मायतनं न निरुज्झिस्सति, नो च तेसं घानायतनं न निरुज्झति। रूपावचरे अरूपावचरे परिनिब्बन्तानं तेसं धम्मायतनञ्‍च न निरुज्झिस्सति घानायतनञ्‍च न निरुज्झति।

१७७. यस्स रूपायतनं न निरुज्झति तस्स मनायतनं…पे॰… धम्मायतनं न निरुज्झिस्सतीति?

सब्बेसं उपपज्‍जन्तानं अरूपकानं चवन्तानं तेसं रूपायतनं न निरुज्झति, नो च तेसं धम्मायतनं न निरुज्झिस्सति। अरूपे परिनिब्बन्तानं तेसं रूपायतनञ्‍च न निरुज्झति धम्मायतनञ्‍च न निरुज्झिस्सति।

यस्स वा पन धम्मायतनं न निरुज्झिस्सति तस्स रूपायतनं न निरुज्झतीति?

पञ्‍चवोकारे परिनिब्बन्तानं तेसं धम्मायतनं न निरुज्झिस्सति, नो च तेसं रूपायतनं  न निरुज्झति। अरूपे परिनिब्बन्तानं तेसं धम्मायतनञ्‍च न निरुज्झिस्सति रूपायतनञ्‍च न निरुज्झति।

१७८. (क) यस्स  मनायतनं न निरुज्झति तस्स धम्मायतनं न निरुज्झिस्सतीति? निरुज्झिस्सति।

(ख) यस्स वा पन धम्मायतनं न निरुज्झिस्सति तस्स मनायतनं न निरुज्झतीति? निरुज्झति।

(ङ) पच्‍चनीकओकासो

१७९. यत्थ चक्खायतनं न निरुज्झति…पे॰…।

(च) पच्‍चनीकपुग्गलोकासा

१८०. (क) यस्स  यत्थ चक्खायतनं न निरुज्झति तस्स तत्थ सोतायतनं न निरुज्झिस्सतीति?

पञ्‍चवोकारं उपपज्‍जन्तानं अचक्खुकानं कामावचरा चवन्तानं तेसं तत्थ चक्खायतनं न निरुज्झति, नो च तेसं तत्थ सोतायतनं न निरुज्झिस्सति। असञ्‍ञसत्तानं अरूपानं तेसं तत्थ चक्खायतनञ्‍च न निरुज्झति सोतायतनञ्‍च न निरुज्झिस्सति।

(ख) यस्स वा पन यत्थ सोतायतनं न निरुज्झिस्सति तस्स तत्थ चक्खायतनं न निरुज्झतीति?

पञ्‍चवोकारे परिनिब्बन्तानं तेसं तत्थ सोतायतनं न निरुज्झिस्सति, नो च तेसं तत्थ चक्खायतनं न निरुज्झति। असञ्‍ञसत्तानं अरूपानं तेसं तत्थ सोतायतनञ्‍च न निरुज्झिस्सति चक्खायतनञ्‍च न निरुज्झति।

(क) यस्स यत्थ चक्खायतनं न निरुज्झति तस्स तत्थ घानायतनं न निरुज्झिस्सतीति?

कामावचरं उपपज्‍जन्तानं अचक्खुकानं कामावचरा चवन्तानं तेसं तत्थ चक्खायतनं न निरुज्झति, नो च तेसं तत्थ घानायतनं न निरुज्झिस्सति। रूपावचरं उपपज्‍जन्तानं असञ्‍ञसत्तानं अरूपानं तेसं तत्थ चक्खायतनञ्‍च न निरुज्झति घानायतनञ्‍च न निरुज्झिस्सति।

(ख) यस्स वा पन यत्थ घानायतनं न निरुज्झिस्सति तस्स तत्थ चक्खायतनं न निरुज्झतीति?

कामावचरे परिनिब्बन्तानं रूपावचरा चवन्तानं तेसं तत्थ घानायतनं न निरुज्झिस्सति, नो च तेसं तत्थ चक्खायतनं न निरुज्झति। रूपावचरं उपपज्‍जन्तानं असञ्‍ञसत्तानं अरूपानं तेसं तत्थ घानायतनञ्‍च न निरुज्झिस्सति चक्खायतनञ्‍च न निरुज्झति।

(क) यस्स यत्थ चक्खायतनं न निरुज्झति तस्स तत्थ रूपायतनं न  निरुज्झिस्सतीति?

पञ्‍चवोकारं उपपज्‍जन्तानं अचक्खुकानं कामावचरा चवन्तानं  असञ्‍ञसत्तानं तेसं तत्थ चक्खायतनं न निरुज्झति, नो च तेसं तत्थ रूपायतनं न निरुज्झिस्सति। अरूपानं तेसं तत्थ चक्खायतनञ्‍च न निरुज्झति रूपायतनञ्‍च न निरुज्झिस्सति।

(ख) यस्स वा पन यत्थ रूपायतनं न निरुज्झिस्सति तस्स तत्थ चक्खायतनं न निरुज्झतीति?

पञ्‍चवोकारे परिनिब्बन्तानं तेसं तत्थ रूपायतनं न निरुज्झिस्सति, नो च तेसं तत्थ चक्खायतनं न निरुज्झति। अरूपानं तेसं तत्थ रूपायतनञ्‍च न निरुज्झिस्सति चक्खायतनञ्‍च न निरुज्झति।

(क) यस्स यत्थ चक्खायतनं न निरुज्झति तस्स तत्थ मनायतनं न निरुज्झिस्सतीति?

पञ्‍चवोकारं उपपज्‍जन्तानं अचक्खुकानं कामावचरा चवन्तानं अरूपानं तेसं तत्थ चक्खायतनं न निरुज्झति, नो च तेसं तत्थ मनायतनं न निरुज्झिस्सति। अरूपे परिनिब्बन्तानं असञ्‍ञसत्तानं तेसं तत्थ चक्खायतनञ्‍च न निरुज्झति मनायतनञ्‍च न निरुज्झिस्सति।

(ख) यस्स वा पन यत्थ मनायतनं न निरुज्झिस्सति तस्स तत्थ चक्खायतनं न निरुज्झतीति?

पञ्‍चवोकारे परिनिब्बन्तानं तेसं तत्थ मनायतनं न निरुज्झिस्सति, नो च तेसं तत्थ चक्खायतनं न निरुज्झति। अरूपे परिनिब्बन्तानं असञ्‍ञसत्तानं तेसं तत्थ मनायतनञ्‍च न निरुज्झिस्सति चक्खायतनञ्‍च न निरुज्झति।

(क) यस्स  यत्थ चक्खायतनं न निरुज्झति तस्स तत्थ धम्मायतनं न निरुज्झिस्सतीति?

सब्बेसं उपपज्‍जन्तानं अचक्खुकानं चवन्तानं तेसं  तत्थ चक्खायतनं न निरुज्झति, नो च तेसं तत्थ धम्मायतनं न निरुज्झिस्सति। अरूपे परिनिब्बन्तानं तेसं तत्थ चक्खायतनञ्‍च न निरुज्झति धम्मायतनञ्‍च न निरुज्झिस्सति।

(ख) यस्स वा पन यत्थ धम्मायतनं न निरुज्झिस्सति तस्स तत्थ चक्खायतनं न निरुज्झतीति?

पञ्‍चवोकारे परिनिब्बन्तानं तेसं तत्थ धम्मायतनं न निरुज्झिस्सति, नो च तेसं तत्थ चक्खायतनं न निरुज्झति। अरूपे परिनिब्बन्तानं तेसं तत्थ धम्मायतनञ्‍च न निरुज्झिस्सति चक्खायतनञ्‍च न निरुज्झति। (चक्खायतनमूलकं)

१८१. (क) यस्स यत्थ घानायतनं न निरुज्झति तस्स तत्थ रूपायतनं न निरुज्झिस्सतीति?

कामावचरं उपपज्‍जन्तानं अघानकानं कामावचरा चवन्तानं रूपावचरानं तेसं तत्थ घानायतनं न निरुज्झति, नो च तेसं तत्थ रूपायतनं न निरुज्झिस्सति। रूपावचरे परिनिब्बन्तानं अरूपानं तेसं तत्थ घानायतनञ्‍च न निरुज्झति रूपायतनञ्‍च न निरुज्झिस्सति।

(ख) यस्स वा पन  यत्थ रूपायतनं न निरुज्झिस्सति तस्स तत्थ घानायतनं न निरुज्झतीति?

कामावचरे परिनिब्बन्तानं तेसं तत्थ रूपायतनं न निरुज्झिस्सति, नो च तेसं तत्थ घानायतनं न निरुज्झति। रूपावचरे परिनिब्बन्तानं अरूपानं तेसं तत्थ रूपायतनञ्‍च न निरुज्झिस्सति घानायतनञ्‍च न निरुज्झति।

(क) यस्स यत्थ घानायतनं न निरुज्झति तस्स तत्थ मनायतनं न निरुज्झिस्सतीति?

कामावचरं उपपज्‍जन्तानं अघानकानं कामावचरा चवन्तानं रूपावचरानं  अरूपावचरानं तेसं तत्थ घानायतनं न निरुज्झति, नो  च तेसं तत्थ मनायतनं न निरुज्झिस्सति। रूपावचरे अरूपावचरे परिनिब्बन्तानं असञ्‍ञसत्तानं तेसं तत्थ घानायतनञ्‍च न निरुज्झति मनायतनञ्‍च न निरुज्झिस्सति।

(ख) यस्स वा पन यत्थ मनायतनं न निरुज्झिस्सति तस्स तत्थ घानायतनं न निरुज्झतीति?

कामावचरे परिनिब्बन्तानं तेसं तत्थ मनायतनं न निरुज्झिस्सति, नो च तेसं तत्थ घानायतनं न निरुज्झति। रूपावचरे अरूपावचरे परिनिब्बन्तानं असञ्‍ञसत्तानं तेसं तत्थ मनायतनञ्‍च न निरुज्झिस्सति घानायतनञ्‍च न निरुज्झति।

(क) यस्स यत्थ घानायतनं न निरुज्झति तस्स तत्थ धम्मायतनं न निरुज्झिस्सतीति?

सब्बेसं उपपज्‍जन्तानं अघानकानं चवन्तानं तेसं तत्थ घानायतनं न निरुज्झति, नो च तेसं तत्थ धम्मायतनं न निरुज्झिस्सति। रूपावचरे अरूपावचरे परिनिब्बन्तानं तेसं तत्थ घानायतनञ्‍च न निरुज्झति धम्मायतनञ्‍च न निरुज्झिस्सति।

(ख) यस्स वा पन यत्थ धम्मायतनं न निरुज्झिस्सति तस्स तत्थ घानायतनं न निरुज्झतीति?

कामावचरे परिनिब्बन्तानं तेसं तत्थ धम्मायतनं न निरुज्झिस्सति, नो च तेसं तत्थ घानायतनं न निरुज्झति। रूपावचरे अरूपावचरे परिनिब्बन्तानं तेसं तत्थ धम्मायतनञ्‍च न निरुज्झिस्सति घानायतनञ्‍च न निरुज्झति। (घानायतनमूलकं)

१८२. (क) यस्स यत्थ रूपायतनं न निरुज्झति तस्स तत्थ मनायतनं न निरुज्झिस्सतीति?

पञ्‍चवोकारं उपपज्‍जन्तानं अरूपानं तेसं तत्थ रूपायतनं  न निरुज्झति, नो च तेसं तत्थ मनायतनं न निरुज्झिस्सति। अरूपे परिनिब्बन्तानं  असञ्‍ञसत्तं उपपज्‍जन्तानं तेसं तत्थ रूपायतनञ्‍च न निरुज्झति मनायतनञ्‍च न निरुज्झिस्सति।

(ख) यस्स वा पन यत्थ मनायतनं न निरुज्झिस्सति तस्स तत्थ रूपायतनं न निरुज्झतीति?

पञ्‍चवोकारे परिनिब्बन्तानं असञ्‍ञसत्ता  चवन्तानं तेसं तत्थ मनायतनं न निरुज्झिस्सति, नो च तेसं तत्थ रूपायतनं न निरुज्झति। अरूपे परिनिब्बन्तानं असञ्‍ञसत्तं उपपज्‍जन्तानं तेसं तत्थ मनायतनञ्‍च न निरुज्झिस्सति रूपायतनञ्‍च न निरुज्झति।

(क) यस्स यत्थ रूपायतनं न निरुज्झति तस्स तत्थ धम्मायतनं न निरुज्झिस्सतीति?

सब्बेसं उपपज्‍जन्तानं अरूपकानं चवन्तानं तेसं तत्थ रूपायतनं न निरुज्झति, नो च तेसं तत्थ धम्मायतनं न निरुज्झिस्सति। अरूपे परिनिब्बन्तानं तेसं तत्थ रूपायतनञ्‍च न निरुज्झति धम्मायतनञ्‍च न निरुज्झिस्सति।

(ख) यस्स वा पन यत्थ धम्मायतनं न निरुज्झिस्सति तस्स तत्थ रूपायतनं न निरुज्झतीति?

पञ्‍चवोकारे परिनिब्बन्तानं तेसं तत्थ धम्मायतनं न निरुज्झिस्सति, नो च तेसं तत्थ रूपायतनं न निरुज्झति। अरूपे परिनिब्बन्तानं तेसं तत्थ धम्मायतनञ्‍च न निरुज्झिस्सति रूपायतनञ्‍च न निरुज्झति। (रूपायतनमूलकं)

१८३. (क) यस्स यत्थ मनायतनं न निरुज्झति तस्स तत्थ धम्मायतनं न निरुज्झिस्सतीति? निरुज्झिस्सति।

(ख) यस्स वा पन यत्थ धम्मायतनं न निरुज्झिस्सति तस्स तत्थ मनायतनं न निरुज्झतीति? निरुज्झति।

(६) अतीतानागतवारो

(क) अनुलोमपुग्गलो

१८४. (क) यस्स  चक्खायतनं निरुज्झित्थ तस्स सोतायतनं निरुज्झिस्सतीति?

पञ्‍चवोकारे परिनिब्बन्तानं अरूपे पच्छिमभविकानं ये च अरूपं उपपज्‍जित्वा परिनिब्बायिस्सन्ति तेसं चवन्तानं तेसं चक्खायतनं निरुज्झित्थ, नो च तेसं सोतायतनं निरुज्झिस्सति। इतरेसं तेसं चक्खायतनञ्‍च निरुज्झित्थ सोतायतनञ्‍च निरुज्झिस्सति।

(ख) यस्स वा पन सोतायतनं निरुज्झिस्सति तस्स चक्खायतनं निरुज्झित्थाति? आमन्ता।

(क) यस्स चक्खायतनं निरुज्झित्थ तस्स घानायतनं निरुज्झिस्सतीति?

कामावचरे परिनिब्बन्तानं रूपावचरे अरूपावचरे पच्छिमभविकानं ये च रूपावचरं अरूपावचरं उपपज्‍जित्वा परिनिब्बायिस्सन्ति तेसं चवन्तानं तेसं चक्खायतनं निरुज्झित्थ, नो च तेसं घानायतनं निरुज्झिस्सति। इतरेसं  तेसं चक्खायतनञ्‍च निरुज्झित्थ घानायतनञ्‍च निरुज्झिस्सति।

(ख) यस्स वा पन…पे॰…? आमन्ता।

(क) यस्स चक्खायतनं निरुज्झित्थ तस्स रूपायतनं निरुज्झिस्सतीति?

पञ्‍चवोकारे परिनिब्बन्तानं अरूपे पच्छिमभविकानं ये च अरूपं उपपज्‍जित्वा परिनिब्बायिस्सन्ति तेसं चवन्तानं तेसं चक्खायतनं निरुज्झित्थ, नो च तेसं रूपायतनं निरुज्झिस्सति। इतरेसं तेसं चक्खायतनञ्‍च निरुज्झित्थ रूपायतनञ्‍च निरुज्झिस्सति।

(ख) यस्स वा पन…पे॰…? आमन्ता।

यस्स चक्खायतनं निरुज्झित्थ तस्स मनायतनं…पे॰… धम्मायतनं निरुज्झिस्सतीति?

परिनिब्बन्तानं तेसं चक्खायतनं निरुज्झित्थ, नो  च तेसं धम्मायतनं निरुज्झिस्सति। इतरेसं तेसं चक्खायतनञ्‍च निरुज्झित्थ धम्मायतनञ्‍च निरुज्झिस्सति। यस्स वा पन…पे॰…? आमन्ता। (चक्खायतनमूलकं)

१८५. (क) यस्स घानायतनं निरुज्झित्थ तस्स रूपायतनं निरुज्झिस्सतीति?

पञ्‍चवोकारे परिनिब्बन्तानं अरूपे पच्छिमभविकानं ये च अरूपं उपपज्‍जित्वा परिनिब्बायिस्सन्ति तेसं चवन्तानं तेसं घानायतनं निरुज्झित्थ, नो च तेसं रूपायतनं निरुज्झिस्सति। इतरेसं तेसं घानायतनञ्‍च निरुज्झित्थ रूपायतनञ्‍च निरुज्झिस्सति।

(ख) यस्स वा पन…पे॰…? आमन्ता।

यस्स घानायतनं निरुज्झित्थ तस्स मनायतनं…पे॰… धम्मायतनं निरुज्झिस्सतीति?

परिनिब्बन्तानं तेसं घानायतनं निरुज्झित्थ, नो च तेसं धम्मायतनं निरुज्झिस्सति। इतरेसं तेसं घानायतनञ्‍च निरुज्झित्थ धम्मायतनञ्‍च निरुज्झिस्सति।

यस्स वा पन…पे॰…? आमन्ता।

१८६. यस्स रूपायतनं निरुज्झित्थ तस्स मनायतन…पे॰… धम्मायतनं निरुज्झिस्सतीति?

परिनिब्बन्तानं तेसं रूपायतनं निरुज्झित्थ, नो च तेसं धम्मायतनं निरुज्झिस्सति। इतरेसं तेसं रूपायतनञ्‍च निरुज्झित्थ धम्मायतनञ्‍च निरुज्झिस्सति।

(ख) यस्स वा पन…पे॰…? आमन्ता।

१८७. (क) यस्स मनायतनं निरुज्झित्थ तस्स धम्मायतनं निरुज्झिस्सतीति?

परिनिब्बन्तानं  तेसं मनायतनं निरुज्झित्थ, नो च तेसं धम्मायतनं निरुज्झिस्सति। इतरेसं तेसं मनायतनञ्‍च निरुज्झित्थ धम्मायतनञ्‍च निरुज्झिस्सति।

(ख) यस्स वा पन…पे॰…? आमन्ता।

(ख) अनुलोमओकासो

१८८. यत्थ  चक्खायतनं निरुज्झित्थ…पे॰…।

(ग) अनुलोमपुग्गलोकासा

१८९. (क) यस्स यत्थ चक्खायतनं निरुज्झित्थ तस्स तत्थ सोतायतनं निरुज्झिस्सतीति?

पञ्‍चवोकारे परिनिब्बन्तानं तेसं तत्थ चक्खायतनं निरुज्झित्थ, नो च तेसं तत्थ सोतायतनं निरुज्झिस्सति। इतरेसं पञ्‍चवोकारानं तेसं तत्थ चक्खायतनञ्‍च निरुज्झित्थ सोतायतनञ्‍च निरुज्झिस्सति।

(ख) यस्स वा पन यत्थ सोतायतनं निरुज्झिस्सति तस्स तत्थ चक्खायतनं निरुज्झित्थाति?

सुद्धावासं उपपज्‍जन्तानं तेसं तत्थ सोतायतनं निरुज्झिस्सति, नो च तेसं तत्थ चक्खायतनं निरुज्झित्थ। इतरेसं पञ्‍चवोकारानं तेसं तत्थ सोतायतनञ्‍च निरुज्झिस्सति चक्खायतनञ्‍च निरुज्झित्थ।

(क) यस्स यत्थ चक्खायतनं निरुज्झित्थ तस्स तत्थ घानायतनं निरुज्झिस्सतीति?

कामावचरे परिनिब्बन्तानं रूपावचरानं तेसं तत्थ चक्खायतनं निरुज्झित्थ, नो च तेसं तत्थ घानायतनं निरुज्झिस्सति। इतरेसं कामावचरानं तेसं तत्थ चक्खायतनञ्‍च निरुज्झित्थ घानायतनञ्‍च निरुज्झिस्सति।

(ख) यस्स वा पन यत्थ घानायतनं निरुज्झिस्सति तस्स तत्थ चक्खायतनं निरुज्झित्थाति? आमन्ता।

(क) यस्स यत्थ चक्खायतनं निरुज्झित्थ तस्स तत्थ रूपायतनं निरुज्झिस्सतीति?

पञ्‍चवोकारे परिनिब्बन्तानं तेसं तत्थ चक्खायतनं निरुज्झित्थ, नो  च तेसं तत्थ रूपायतनं निरुज्झिस्सति। इतरेसं पञ्‍चवोकारानं तेसं तत्थ चक्खायतनञ्‍च निरुज्झित्थ रूपायतनञ्‍च निरुज्झिस्सति।

(ख) यस्स वा पन यत्थ रूपायतनं निरुज्झिस्सति तस्स तत्थ चक्खायतनं निरुज्झित्थाति?

सुद्धावासं उपपज्‍जन्तानं असञ्‍ञसत्तानं तेसं तत्थ रूपायतनं निरुज्झिस्सति, नो च तेसं तत्थ चक्खायतनं निरुज्झित्थ। इतरेसं पञ्‍चवोकारानं तेसं तत्थ रूपायतनञ्‍च निरुज्झिस्सति चक्खायतनञ्‍च निरुज्झित्थ।

(क) यस्स यत्थ चक्खायतनं निरुज्झित्थ तस्स तत्थ मनायतनं निरुज्झिस्सतीति?

पञ्‍चवोकारे परिनिब्बन्तानं तेसं तत्थ चक्खायतनं निरुज्झित्थ, नो च तेसं तत्थ मनायतनं निरुज्झिस्सति। इतरेसं पञ्‍चवोकारानं तेसं तत्थ  चक्खायतनञ्‍च निरुज्झित्थ मनायतनञ्‍च निरुज्झिस्सति।

(ख) यस्स वा पन यत्थ मनायतनं निरुज्झिस्सति तस्स तत्थ चक्खायतनं निरुज्झित्थाति?

सुद्धावासं उपपज्‍जन्तानं अरूपानं तेसं तत्थ मनायतनं निरुज्झिस्सति, नो च तेसं तत्थ चक्खायतनं निरुज्झित्थ। इतरेसं पञ्‍चवोकारानं तेसं तत्थ मनायतनञ्‍च निरुज्झिस्सति चक्खायतनञ्‍च निरुज्झित्थ।

(क) यस्स यत्थ चक्खायतनं निरुज्झित्थ तस्स तत्थ धम्मायतनं निरुज्झिस्सतीति?

पञ्‍चवोकारे परिनिब्बन्तानं तेसं तत्थ चक्खायतनं निरुज्झित्थ, नो च तेसं तत्थ धम्मायतनं निरुज्झिस्सति। इतरेसं पञ्‍चवोकारानं  तेसं तत्थ चक्खायतनञ्‍च निरुज्झित्थ धम्मायतनञ्‍च निरुज्झिस्सति।

(ख) यस्स वा पन यत्थ धम्मायतनं निरुज्झिस्सति तस्स तत्थ चक्खायतनं निरुज्झित्थाति?

सुद्धावासं उपपज्‍जन्तानं असञ्‍ञसत्तानं अरूपानं तेसं तत्थ धम्मायतनं निरुज्झिस्सति, नो च तेसं तत्थ चक्खायतनं निरुज्झित्थ। इतरेसं  पञ्‍चवोकारानं तेसं तत्थ धम्मायतनञ्‍च निरुज्झिस्सति चक्खायतनञ्‍च निरुज्झित्थ। (चक्खायतनमूलकं)

१९०. (क) यस्स यत्थ घानायतनं निरुज्झित्थ तस्स तत्थ रूपायतनं निरुज्झिस्सतीति?

कामावचरे परिनिब्बन्तानं तेसं तत्थ घानायतनं निरुज्झित्थ, नो च तेसं तत्थ रूपायतनं निरुज्झिस्सति। इतरेसं कामावचरानं तेसं तत्थ घानायतनञ्‍च निरुज्झित्थ रूपायतनञ्‍च निरुज्झिस्सति।

(ख) यस्स वा पन यत्थ रूपायतनं निरुज्झिस्सति तस्स तत्थ घानायतनं निरुज्झित्थाति?

रूपावचरानं तेसं तत्थ रूपायतनं निरुज्झिस्सति, नो च तेसं तत्थ घानायतनं निरुज्झित्थ। कामावचरानं तेसं तत्थ रूपायतनञ्‍च निरुज्झिस्सति घानायतनञ्‍च निरुज्झित्थ।

यस्स यत्थ घानायतनं निरुज्झित्थ तस्स तत्थ मनायतनं…पे॰… धम्मायतनं निरुज्झिस्सतीति?

कामावचरे परिनिब्बन्तानं तेसं तत्थ घानायतनं निरुज्झित्थ, नो च तेसं तत्थ धम्मायतनं निरुज्झिस्सति। इतरेसं कामावचरानं तेसं तत्थ घानायतनञ्‍च निरुज्झित्थ धम्मायतनञ्‍च निरुज्झिस्सति।

यस्स वा पन यत्थ धम्मायतनं निरुज्झिस्सति तस्स तत्थ घानायतनं निरुज्झित्थाति?

रूपावचरानं अरूपावचरानं  तेसं तत्थ धम्मायतनं निरुज्झिस्सति, नो च तेसं तत्थ घानायतनं निरुज्झित्थ। कामावचरानं  तेसं तत्थ धम्मायतनञ्‍च निरुज्झिस्सति घानायतनञ्‍च निरुज्झित्थ। (घानायतनमूलकं)

१९१. (क) यस्स यत्थ रूपायतनं निरुज्झित्थ तस्स तत्थ मनायतनं निरुज्झिस्सतीति?

पञ्‍चवोकारे परिनिब्बन्तानं असञ्‍ञसत्तानं तेसं तत्थ रूपायतनं निरुज्झित्थ, नो च तेसं तत्थ मनायतनं निरुज्झिस्सति। इतरेसं पञ्‍चवोकारानं तेसं तत्थ रूपायतनञ्‍च निरुज्झित्थ मनायतनञ्‍च निरुज्झिस्सति।

(ख) यस्स वा पन यत्थ मनायतनं निरुज्झिस्सति तस्स तत्थ रूपायतनं निरुज्झित्थाति?

सुद्धावासं उपपज्‍जन्तानं अरूपानं तेसं तत्थ मनायतनं निरुज्झिस्सति, नो च तेसं तत्थ रूपायतनं निरुज्झित्थ। इतरेसं पञ्‍चवोकारानं तेसं तत्थ मनायतनञ्‍च निरुज्झिस्सति रूपायतनञ्‍च निरुज्झित्थ।

(क) यस्स यत्थ रूपायतनं निरुज्झित्थ तस्स तत्थ धम्मायतनं निरुज्झिस्सतीति?

पञ्‍चवोकारे परिनिब्बन्तानं तेसं तत्थ रूपायतनं निरुज्झित्थ, नो च तेसं तत्थ धम्मायतनं निरुज्झिस्सति। इतरेसं पञ्‍चवोकारानं असञ्‍ञसत्तानं तेसं तत्थ रूपायतनञ्‍च निरुज्झित्थ धम्मायतनञ्‍च निरुज्झिस्सति।

(ख) यस्स वा पन यत्थ धम्मायतनं निरुज्झिस्सति तस्स तत्थ रूपायतनं निरुज्झित्थाति?

सुद्धावासं उपपज्‍जन्तानं अरूपानं तेसं तत्थ धम्मायतनं निरुज्झिस्सति, नो च तेसं तत्थ रूपायतनं निरुज्झित्थ। इतरेसं पञ्‍चवोकारानं असञ्‍ञसत्तानं तेसं  तत्थ धम्मायतनञ्‍च निरुज्झिस्सति रूपायतनञ्‍च निरुज्झित्थ। (रूपायतनमूलकं)

१९२. (क) यस्स यत्थ मनायतनं निरुज्झित्थ तस्स तत्थ धम्मायतनं निरुज्झिस्सतीति?

परिनिब्बन्तानं तेसं तत्थ मनायतनं निरुज्झित्थ, नो च तेसं तत्थ धम्मायतनं निरुज्झिस्सति। इतरेसं चतुवोकारानं पञ्‍चवोकारानं तेसं तत्थ मनायतनञ्‍च निरुज्झित्थ धम्मायतनञ्‍च निरुज्झिस्सति।

(ख) यस्स वा पन यत्थ धम्मायतनं निरुज्झिस्सति तस्स तत्थ मनायतनं निरुज्झित्थाति?

सुद्धावासं उपपज्‍जन्तानं असञ्‍ञसत्तानं तेसं तत्थ धम्मायतनं निरुज्झिस्सति, नो च तेसं तत्थ मनायतनं निरुज्झित्थ। इतरेसं चतुवोकारानं  पञ्‍चवोकारानं तेसं तत्थ धम्मायतनञ्‍च निरुज्झिस्सति मनायतनञ्‍च निरुज्झित्थ।

(घ) पच्‍चनीकपुग्गलो

१९३. (क) यस्स  चक्खायतनं न निरुज्झित्थ तस्स सोतायतनं न निरुज्झिस्सतीति? नत्थि।

(ख) यस्स वा पन सोतायतनं न निरुज्झिस्सति तस्स चक्खायतनं न निरुज्झित्थाति? निरुज्झित्थ।

यस्स चक्खायतनं…पे॰… घानायतनं… रूपायतनं… मनायतनं न निरुज्झित्थ तस्स धम्मायतनं न निरुज्झिस्सतीति? नत्थि।

यस्स वा पन धम्मायतनं न निरुज्झिस्सति तस्स मनायतनं न निरुज्झित्थाति? निरुज्झित्थ।

(ङ) पच्‍चनीकओकासो

१९४. यस्स चक्खायतनं न निरुज्झित्थ…पे॰…।

(च) पच्‍चनीकपुग्गलोकासा

१९५. (क) यस्स यत्थ चक्खायतनं न निरुज्झित्थ तस्स तत्थ सोतायतनं न निरुज्झिस्सतीति?

सुद्धावासं उपपज्‍जन्तानं तेसं तत्थ चक्खायतनं न निरुज्झित्थ, नो च तेसं तत्थ सोतायतनं न निरुज्झिस्सति। सुद्धावासे परिनिब्बन्तानं असञ्‍ञसत्तानं अरूपानं तेसं तत्थ चक्खायतनञ्‍च न निरुज्झित्थ सोतायतनञ्‍च न निरुज्झिस्सति।

(ख) यस्स वा पन यत्थ सोतायतनं न निरुज्झिस्सति तस्स तत्थ चक्खायतनं न निरुज्झित्थाति?

पञ्‍चवोकारे परिनिब्बन्तानं तेसं तत्थ सोतायतनं न निरुज्झिस्सति, नो च तेसं तत्थ चक्खायतनं न निरुज्झित्थ। सुद्धावासे परिनिब्बन्तानं असञ्‍ञसत्तानं अरूपानं तेसं तत्थ सोतायतनञ्‍च न निरुज्झिस्सति चक्खायतनञ्‍च न निरुज्झित्थ।

(क) यस्स यत्थ चक्खायतनं न निरुज्झित्थ तस्स तत्थ घानायतनं न निरुज्झिस्सतीति? आमन्ता।

(ख) यस्स वा पन यत्थ घानायतनं न निरुज्झिस्सति तस्स तत्थ चक्खायतनं न निरुज्झित्थाति?

कामावचरे परिनिब्बन्तानं रूपावचरानं तेसं तत्थ घानायतनं न निरुज्झिस्सति, नो च तेसं तत्थ चक्खायतनं न निरुज्झित्थ। सुद्धावासानं असञ्‍ञसत्तानं अरूपानं तेसं तत्थ घानायतनञ्‍च न निरुज्झिस्सति चक्खायतनञ्‍च न निरुज्झित्थ।

(क) यस्स यत्थ चक्खायतनं न निरुज्झित्थ तस्स तत्थ रूपायतनं न निरुज्झिस्सतीति?

सुद्धावासं उपपज्‍जन्तानं असञ्‍ञसत्तानं तेसं तत्थ  चक्खायतनं  न निरुज्झित्थ, नो च तेसं तत्थ रूपायतनं न निरुज्झिस्सति। सुद्धावासे परिनिब्बन्तानं अरूपानं तेसं तत्थ चक्खायतनञ्‍च न निरुज्झित्थ रूपायतनञ्‍च न निरुज्झिस्सति।

(ख) यस्स वा पन यत्थ रूपायतनं न निरुज्झिस्सति तस्स तत्थ चक्खायतनं न निरुज्झित्थाति?

पञ्‍चवोकारे परिनिब्बन्तानं तेसं तत्थ रूपायतनं न निरुज्झिस्सति, नो च तेसं तत्थ चक्खायतनं न निरुज्झित्थ। सुद्धावासे परिनिब्बन्तानं अरूपानं तेसं तत्थ रूपायतनञ्‍च न निरुज्झिस्सति चक्खायतनञ्‍च न निरुज्झित्थ।

(क) यस्स यत्थ चक्खायतनं न निरुज्झित्थ तस्स तत्थ मनायतनं न निरुज्झिस्सतीति?

सुद्धावासं उपपज्‍जन्तानं अरूपानं तेसं तत्थ चक्खायतनं न निरुज्झित्थ, नो च तेसं तत्थ मनायतनं न निरुज्झिस्सति। सुद्धावासे परिनिब्बन्तानं  अरूपे परिनिब्बन्तानं असञ्‍ञसत्तानं तेसं तत्थ चक्खायतनञ्‍च न निरुज्झित्थ मनायतनञ्‍च न निरुज्झिस्सति।

(ख) यस्स वा पन यत्थ मनायतनं न निरुज्झिस्सति तस्स तत्थ चक्खायतनं न निरुज्झित्थाति?

पञ्‍चवोकारे परिनिब्बन्तानं तेसं तत्थ मनायतनं न निरुज्झिस्सति, नो च तेसं तत्थ चक्खायतनं न निरुज्झित्थ। सुद्धावासे परिनिब्बन्तानं अरूपे परिनिब्बन्तानं असञ्‍ञसत्तानं तेसं तत्थ मनायतनञ्‍च न निरुज्झिस्सति, चक्खायतनञ्‍च न निरुज्झित्थ।

(क) यस्स यत्थ चक्खायतनं न निरुज्झित्थ तस्स तत्थ धम्मायतनं न निरुज्झिस्सतीति?

सुद्धावासं उपपज्‍जन्तानं असञ्‍ञसत्तानं  अरूपानं तेसं तत्थ चक्खायतनं न निरुज्झित्थ, नो च तेसं तत्थ धम्मायतनं न निरुज्झिस्सति। सुद्धावासे परिनिब्बन्तानं अरूपे परिनिब्बन्तानं तेसं तत्थ चक्खायतनञ्‍च न निरुज्झित्थ धम्मायतनञ्‍च न निरुज्झिस्सति।

(ख) यस्स वा पन यत्थ धम्मायतनं न निरुज्झिस्सति तस्स तत्थ चक्खायतनं न निरुज्झित्थाति?

पञ्‍चवोकारे परिनिब्बन्तानं तेसं तत्थ धम्मायतनं न निरुज्झिस्सति, नो च तेसं तत्थ चक्खायतनं न निरुज्झित्थ। सुद्धावासे परिनिब्बन्तानं अरूपे परिनिब्बन्तानं तेसं तत्थ धम्मायतनञ्‍च न निरुज्झिस्सति चक्खायतनञ्‍च न निरुज्झित्थ। (चक्खायतनमूलकं)

१९६. (क) यस्स यत्थ घानायतनं न निरुज्झित्थ तस्स तत्थ रूपायतनं न निरुज्झिस्सतीति?

रूपावचरानं तेसं तत्थ घानायतनं न निरुज्झित्थ, नो च तेसं तत्थ रूपायतनं न निरुज्झिस्सति। रूपावचरे परिनिब्बन्तानं अरूपानं तेसं तत्थ घानायतनञ्‍च न निरुज्झित्थ रूपायतनञ्‍च न निरुज्झिस्सति।

(ख) यस्स  वा पन यत्थ रूपायतनं न निरुज्झिस्सति तस्स तत्थ घानायतनं न निरुज्झित्थाति?

कामावचरे परिनिब्बन्तानं तेसं तत्थ रूपायतनं न निरुज्झिस्सति, नो च तेसं तत्थ घानायतनं न निरुज्झित्थ। रूपावचरे परिनिब्बन्तानं अरूपानं तेसं तत्थ रूपायतनञ्‍च न निरुज्झिस्सति घानायतनञ्‍च न निरुज्झित्थ।

(क) यस्स यत्थ घानायतनं न निरुज्झित्थ तस्स तत्थ मनायतनं न निरुज्झिस्सतीति?

रूपावचरानं अरूपावचरानं तेसं तत्थ घानायतनं न  निरुज्झित्थ, नो च तेसं तत्थ मनायतनं न निरुज्झिस्सति। रूपावचरे अरूपावचरे परिनिब्बन्तानं असञ्‍ञसत्तानं तेसं तत्थ घानायतनञ्‍च न निरुज्झित्थ मनायतनञ्‍च न निरुज्झिस्सति।

(ख) यस्स वा पन यत्थ मनायतनं न निरुज्झिस्सति तस्स तत्थ घानायतनं न निरुज्झित्थाति?

कामावचरे परिनिब्बन्तानं तेसं तत्थ मनायतनं न निरुज्झिस्सति, नो च तेसं तत्थ घानायतनं न निरुज्झित्थ। रूपावचरे अरूपावचरे परिनिब्बन्तानं असञ्‍ञसत्तानं तेसं तत्थ मनायतनञ्‍च न निरुज्झिस्सति घानायतनञ्‍च न निरुज्झित्थ।

(क) यस्स यत्थ घानायतनं न निरुज्झित्थ तस्स तत्थ धम्मायतनं न निरुज्झिस्सतीति?

रूपावचरानं अरूपावचरानं तेसं तत्थ घानायतनं न निरुज्झित्थ, नो च तेसं तत्थ धम्मायतनं न निरुज्झिस्सति। रूपावचरे अरूपावचरे परिनिब्बन्तानं तेसं तत्थ घानायतनञ्‍च न निरुज्झित्थ धम्मायतनञ्‍च न निरुज्झिस्सति।

(ख) यस्स वा पन यत्थ धम्मायतनं न निरुज्झिस्सति तस्स तत्थ घानायतनं न निरुज्झित्थाति?

कामावचरे परिनिब्बन्तानं तेसं तत्थ धम्मायतनं न निरुज्झिस्सति, नो च तेसं तत्थ घानायतनं न निरुज्झित्थ। रूपावचरे अरूपावचरे परिनिब्बन्तानं तेसं तत्थ धम्मायतनञ्‍च न निरुज्झिस्सति घानायतनञ्‍च न निरुज्झित्थ। (घानायतनमूलकं)

१९७. (क) यस्स  यत्थ रूपायतनं न निरुज्झित्थ तस्स तत्थ मनायतनं न निरुज्झिस्सतीति?

सुद्धावासं उपपज्‍जन्तानं अरूपानं तेसं तत्थ रूपायतनं  न निरुज्झित्थ, नो च तेसं तत्थ मनायतनं न निरुज्झिस्सति। सुद्धावासे परिनिब्बन्तानं अरूपे परिनिब्बन्तानं तेसं तत्थ रूपायतनञ्‍च न निरुज्झित्थ मनायतनञ्‍च न निरुज्झिस्सति।

(ख) यस्स वा पन यत्थ मनायतनं न निरुज्झिस्सति तस्स तत्थ रूपायतनं न निरुज्झित्थाति?

पञ्‍चवोकारे परिनिब्बन्तानं असञ्‍ञसत्तानं  तेसं तत्थ मनायतनं न निरुज्झिस्सति, नो च तेसं तत्थ रूपायतनं न निरुज्झित्थ। सुद्धावासे परिनिब्बन्तानं अरूपे परिनिब्बन्तानं तेसं तत्थ मनायतनञ्‍च न निरुज्झिस्सति रूपायतनञ्‍च न निरुज्झित्थ।

(क) यस्स यत्थ रूपायतनं न निरुज्झित्थ तस्स तत्थ धम्मायतनं न निरुज्झिस्सतीति?

सुद्धावासं उपपज्‍जन्तानं अरूपानं तेसं तत्थ रूपायतनं न निरुज्झित्थ, नो च तेसं तत्थ धम्मायतनं न निरुज्झिस्सति। सुद्धावासे परिनिब्बन्तानं अरूपे परिनिब्बन्तानं तेसं तत्थ रूपायतनञ्‍च न निरुज्झित्थ धम्मायतनञ्‍च न निरुज्झिस्सति।

(ख) यस्स वा पन यत्थ धम्मायतनं न निरुज्झिस्सति तस्स तत्थ रूपायतनं न निरुज्झित्थाति?

पञ्‍चवोकारे परिनिब्बन्तानं तेसं तत्थ धम्मायतनं न निरुज्झिस्सति, नो च तेसं तत्थ रूपायतनं न निरुज्झित्थ। सुद्धावासे परिनिब्बन्तानं अरूपे परिनिब्बन्तानं तेसं तत्थ धम्मायतनञ्‍च न निरुज्झिस्सति रूपायतनञ्‍च न निरुज्झित्थ। (रूपायतनमूलकं)

१९८. (क) यस्स यत्थ मनायतनं न निरुज्झित्थ तस्स तत्थ धम्मायतनं न निरुज्झिस्सतीति?

सुद्धावासं उपपज्‍जन्तानं असञ्‍ञसत्तानं तेसं तत्थ  मनायतनं न निरुज्झित्थ, नो च तेसं तत्थ धम्मायतनं न निरुज्झिस्सति। सुद्धावासे परिनिब्बन्तानं तेसं तत्थ मनायतनञ्‍च न निरुज्झित्थ धम्मायतनञ्‍च न निरुज्झिस्सति।

(ख) यस्स वा पन यत्थ धम्मायतनं न निरुज्झिस्सति तस्स तत्थ मनायतनं न निरुज्झित्थाति?

परिनिब्बन्तानं तेसं तत्थ धम्मायतनं न निरुज्झिस्सति, नो च तेसं तत्थ मनायतनं न निरुज्झित्थ। सुद्धावासे परिनिब्बन्तानं तेसं तत्थ धम्मायतनञ्‍च न निरुज्झिस्सति मनायतनञ्‍च न निरुज्झित्थ।

निरोधवारो।

२. पवत्ति ३. उप्पादनिरोधवारो

(१) पच्‍चुप्पन्‍नवारो

(क) अनुलोमपुग्गलो

१९९. (क) यस्स चक्खायतनं उप्पज्‍जति तस्स सोतायतनं निरुज्झतीति? नो।

(ख) यस्स वा पन सोतायतनं निरुज्झति तस्स चक्खायतनं उप्पज्‍जतीति? नो।

यस्स  चक्खायतनं उप्पज्‍जति तस्स घानायतनं…पे॰… रूपायतनं… मनायतनं… धम्मायतनं निरुज्झतीति? नो।

यस्स वा पन धम्मायतनं निरुज्झति तस्स चक्खायतनं उप्पज्‍जतीति? नो …पे॰…।

२००. (क) यस्स  मनायतनं उप्पज्‍जति तस्स धम्मायतनं निरुज्झतीति? नो।

(ख) यस्स वा पन धम्मायतनं निरुज्झति तस्स मनायतनं उप्पज्‍जतीति? नो।

(ख) अनुलोमओकासो

२०१. यत्थ चक्खायतनं उप्पज्‍जति…पे॰… (यत्थकं नोति न कातब्बं, यत्थकं इतरेसं यत्थकानं सदिसं कातब्बं, यत्थकं तीसुपि वारेसु सदिसं)।

(ग) अनुलोमपुग्गलोकासा

२०२. यस्स  यत्थ चक्खायतनं उप्पज्‍जति तस्स तत्थ सोतायतनं निरुज्झतीति? नो।

यस्स वा पन यत्थ सोतायतनं निरुज्झति तस्स तत्थ चक्खायतनं उप्पज्‍जतीति? नो …पे॰…।

२०३. (क) यस्स यत्थ मनायतनं उप्पज्‍जति तस्स तत्थ धम्मायतनं निरुज्झतीति? नो।

(ख) यस्स वा पन यत्थ धम्मायतनं निरुज्झति तस्स तत्थ मनायतनं उप्पज्‍जतीति? नो।

(घ) पच्‍चनीकपुग्गलो

२०४. (क) यस्स चक्खायतनं नुप्पज्‍जति तस्स सोतायतनं न निरुज्झतीति?

ससोतकानं चवन्तानं तेसं चक्खायतनं नुप्पज्‍जति, नो च तेसं सोतायतनं न निरुज्झति। अचक्खुकानं उपपज्‍जन्तानं असोतकानं चवन्तानं तेसं चक्खायतनञ्‍च नुप्पज्‍जति सोतायतनञ्‍च न निरुज्झति।

(ख) यस्स वा पन सोतायतनं न निरुज्झति तस्स चक्खायतनं नुप्पज्‍जतीति?

सचक्खुकानं उपपज्‍जन्तानं तेसं सोतायतनं न निरुज्झति, नो च तेसं चक्खायतनं नुप्पज्‍जति। असोतकानं चवन्तानं अचक्खुकानं उपपज्‍जन्तानं तेसं सोतायतनञ्‍च न निरुज्झति चक्खायतनञ्‍च नुप्पज्‍जति।

(क) यस्स  चक्खायतनं नुप्पज्‍जति तस्स घानायतनं न निरुज्झतीति?

सघानकानं चवन्तानं तेसं चक्खायतनं नुप्पज्‍जति, नो च तेसं घानायतनं न निरुज्झति। अचक्खुकानं उपपज्‍जन्तानं अघानकानं चवन्तानं तेसं चक्खायतनञ्‍च नुप्पज्‍जति घानायतनञ्‍च न निरुज्झति।

(ख) यस्स वा पन घानायतनं न निरुज्झति तस्स चक्खायतनं नुप्पज्‍जतीति?

सचक्खुकानं  उपपज्‍जन्तानं तेसं घानायतनं न निरुज्झति, नो च तेसं चक्खायतनं नुप्पज्‍जति। अघानकानं चवन्तानं अचक्खुकानं उपपज्‍जन्तानं तेसं घानायतनञ्‍च न निरुज्झति चक्खायतनञ्‍च नुप्पज्‍जति।

(क) यस्स चक्खायतनं नुप्पज्‍जति तस्स रूपायतनं न निरुज्झतीति?

सरूपकानं चवन्तानं तेसं चक्खायतनं नुप्पज्‍जति, नो च तेसं रूपायतनं न निरुज्झति। अचक्खुकानं उपपज्‍जन्तानं अरूपकानं चवन्तानं तेसं चक्खायतनञ्‍च नुप्पज्‍जति रूपायतनञ्‍च न निरुज्झति।

(ख) यस्स वा पन रूपायतनं न निरुज्झति तस्स चक्खायतनं नुप्पज्‍जतीति?

सचक्खुकानं उपपज्‍जन्तानं तेसं रूपायतनं न निरुज्झति, नो च तेसं चक्खायतनं नुप्पज्‍जति। अरूपकानं चवन्तानं अचक्खुकानं उपपज्‍जन्तानं तेसं रूपायतनञ्‍च न निरुज्झति चक्खायतनञ्‍च नुप्पज्‍जति।

(क) यस्स चक्खायतनं नुप्पज्‍जति तस्स मनायतनं न निरुज्झतीति?

सचित्तकानं चवन्तानं तेसं चक्खायतनं नुप्पज्‍जति, नो च तेसं मनायतनं न निरुज्झति। अचक्खुकानं उपपज्‍जन्तानं अचित्तकानं चवन्तानं तेसं चक्खायतनञ्‍च नुप्पज्‍जति मनायतनञ्‍च न निरुज्झति।

(ख) यस्स  वा पन मनायतनं न निरुज्झति तस्स चक्खायतनं नुप्पज्‍जतीति?

सचक्खुकानं उपपज्‍जन्तानं तेसं मनायतनं न निरुज्झति, नो च तेसं चक्खायतनं नुप्पज्‍जति। अचित्तकानं चवन्तानं अचक्खुकानं उपपज्‍जन्तानं तेसं मनायतनञ्‍च न निरुज्झति चक्खायतनञ्‍च नुप्पज्‍जति।

(क) यस्स चक्खायतनं नुप्पज्‍जति तस्स धम्मायतनं न निरुज्झतीति?

सब्बेसं  चवन्तानं तेसं चक्खायतनं नुप्पज्‍जति, नो च तेसं धम्मायतनं न निरुज्झति। अचक्खुकानं उपपज्‍जन्तानं तेसं चक्खायतनञ्‍च नुप्पज्‍जति धम्मायतनञ्‍च न निरुज्झति।

(ख) यस्स वा पन धम्मायतनं न निरुज्झति तस्स चक्खायतनं नुप्पज्‍जतीति?

सचक्खुकानं उपपज्‍जन्तानं तेसं धम्मायतनं न निरुज्झति, नो च तेसं चक्खायतनं नुप्पज्‍जति। अचक्खुकानं उपपज्‍जन्तानं तेसं धम्मायतनञ्‍च न निरुज्झति चक्खायतनञ्‍च नुप्पज्‍जति। (चक्खायतनमूलकं)

२०५. (क) यस्स  घानायतनं नुप्पज्‍जति तस्स रूपायतनं न निरुज्झतीति?

सरूपकानं चवन्तानं तेसं घानायतनं नुप्पज्‍जति, नो च तेसं रूपायतनं न निरुज्झति। अघानकानं उपपज्‍जन्तानं अरूपकानं चवन्तानं तेसं घानायतनञ्‍च नुप्पज्‍जति रूपायतनञ्‍च न निरुज्झति।

(ख) यस्स वा पन रूपायतनं न निरुज्झति तस्स घानायतनं नुप्पज्‍जतीति?

सघानकानं उपपज्‍जन्तानं तेसं रूपायतनं न निरुज्झति, नो च तेसं घानायतनं नुप्पज्‍जति। अरूपकानं चवन्तानं अघानकानं उपपज्‍जन्तानं तेसं रूपायतनञ्‍च न निरुज्झति घानायतनञ्‍च नुप्पज्‍जति।

(क) यस्स घानायतनं नुप्पज्‍जति तस्स मनायतनं न निरुज्झतीति?

सचित्तकानं चवन्तानं तेसं घानायतनं नुप्पज्‍जति, नो च तेसं मनायतनं  न निरुज्झति। अघानकानं उपपज्‍जन्तानं अचित्तकानं चवन्तानं तेसं घानायतनञ्‍च नुप्पज्‍जति मनायतनञ्‍च न निरुज्झति।

(ख) यस्स वा पन मनायतनं न निरुज्झति तस्स घानायतनं नुप्पज्‍जतीति?

सघानकानं उपपज्‍जन्तानं तेसं मनायतनं न निरुज्झति, नो च तेसं घानायतनं  नुप्पज्‍जति। अचित्तकानं चवन्तानं अघानकानं उपपज्‍जन्तानं तेसं मनायतनञ्‍च न निरुज्झति घानायतनञ्‍च नुप्पज्‍जति।

(क) यस्स घानायतनं नुप्पज्‍जति तस्स धम्मायतनं न निरुज्झतीति?

सब्बेसं चवन्तानं तेसं घानायतनं नुप्पज्‍जति, नो च तेसं धम्मायतनं न निरुज्झति। अघानकानं उपपज्‍जन्तानं तेसं घानायतनञ्‍च नुप्पज्‍जति धम्मायतनञ्‍च न निरुज्झति।

(ख) यस्स वा पन धम्मायतनं न निरुज्झति तस्स घानायतनं नुप्पज्‍जतीति?

सघानकानं उपपज्‍जन्तानं तेसं धम्मायतनं न निरुज्झति, नो च तेसं घानायतनं नुप्पज्‍जति। अघानकानं उपपज्‍जन्तानं तेसं धम्मायतनञ्‍च न निरुज्झति घानायतनञ्‍च नुप्पज्‍जति। (घानायतनमूलकं)

२०६. (क) यस्स रूपायतनं नुप्पज्‍जति तस्स मनायतनं न निरुज्झतीति?

सचित्तकानं चवन्तानं तेसं रूपायतनं नुप्पज्‍जति, नो च तेसं मनायतनं न निरुज्झति। अरूपकानं उपपज्‍जन्तानं अचित्तकानं चवन्तानं तेसं रूपायतनञ्‍च नुप्पज्‍जति मनायतनञ्‍च न निरुज्झति।

(ख) यस्स वा पन मनायतनं न निरुज्झति तस्स रूपायतनं नुप्पज्‍जतीति?

सरूपकानं उपपज्‍जन्तानं तेसं मनायतनं न निरुज्झति, नो च तेसं रूपायतनं नुप्पज्‍जति। अचित्तकानं  चवन्तानं अरूपकानं उपपज्‍जन्तानं  तेसं मनायतनञ्‍च न निरुज्झति रूपायतनञ्‍च नुप्पज्‍जति।

(क) यस्स रूपायतनं नुप्पज्‍जति तस्स धम्मायतनं न निरुज्झतीति?

सब्बेसं चवन्तानं तेसं रूपायतनं नुप्पज्‍जति, नो च तेसं धम्मायतनं न निरुज्झति। अरूपकानं उपपज्‍जन्तानं तेसं रूपायतनञ्‍च नुप्पज्‍जति  धम्मायतनञ्‍च न निरुज्झति।

(ख) यस्स वा पन धम्मायतनं न निरुज्झति तस्स रूपायतनं नुप्पज्‍जतीति?

सरूपकानं उपपज्‍जन्तानं तेसं धम्मायतनं न निरुज्झति, नो च तेसं रूपायतनं नुप्पज्‍जति। अरूपकानं उपपज्‍जन्तानं तेसं धम्मायतनञ्‍च न निरुज्झति रूपायतनञ्‍च नुप्पज्‍जति। (रूपायतनमूलकं)

२०७. (क) यस्स मनायतनं नुप्पज्‍जति तस्स धम्मायतनं न निरुज्झतीति?

सब्बेसं चवन्तानं तेसं मनायतनं नुप्पज्‍जति, नो च तेसं धम्मायतनं न निरुज्झति। अचित्तकानं उपपज्‍जन्तानं तेसं मनायतनञ्‍च नुप्पज्‍जति धम्मायतनञ्‍च न निरुज्झति।

(ख) यस्स वा पन धम्मायतनं न निरुज्झति तस्स मनायतनं नुप्पज्‍जतीति?

सचित्तकानं उपपज्‍जन्तानं तेसं धम्मायतनं न निरुज्झति, नो च तेसं मनायतनं नुप्पज्‍जति। अचित्तकानं उपपज्‍जन्तानं तेसं धम्मायतनञ्‍च न निरुज्झति मनायतनञ्‍च नुप्पज्‍जति।

(ङ) पच्‍चनीकओकासो

२०८. यत्थ चक्खायतनं नुप्पज्‍जति…पे॰…।

(च) पच्‍चनीकपुग्गलोकासा

२०९. यस्स यत्थ चक्खायतनं नुप्पज्‍जति…पे॰…।

(यस्सकम्पि यस्सयत्थकम्पि सदिसं)।

(२) अतीतवारो

(क) अनुलोमपुग्गलो

२१०. (क) यस्स  चक्खायतनं उप्पज्‍जित्थ तस्स सोतायतनं निरुज्झित्थाति? आमन्ता।

(ख) यस्स वा पन सोतायतनं निरुज्झित्थ तस्स चक्खायतनं उप्पज्‍जित्थाति? आमन्ता …पे॰…।

(अतीता  पुच्छा उप्पादेपि  निरोधेपि उप्पादनिरोधेपि अनुलोमम्पि पच्‍चनीकम्पि सदिसं)।

(३) अनागतवारो

(क) अनुलोमपुग्गलो

२११. (क) यस्स चक्खायतनं उप्पज्‍जिस्सति तस्स सोतायतनं निरुज्झिस्सतीति? आमन्ता।

(ख) यस्स वा पन सोतायतनं निरुज्झिस्सति तस्स चक्खायतनं उप्पज्‍जिस्सतीति?

पच्छिमभविकानं पञ्‍चवोकारं उपपज्‍जन्तानं ये च अरूपं उपपज्‍जित्वा परिनिब्बायिस्सन्ति तेसं उपपज्‍जन्तानं तेसं सोतायतनं निरुज्झिस्सति, नो च तेसं चक्खायतनं उप्पज्‍जिस्सति। इतरेसं तेसं सोतायतनञ्‍च निरुज्झिस्सति चक्खायतनञ्‍च उप्पज्‍जिस्सति।

(क) यस्स चक्खायतनं उप्पज्‍जिस्सति तस्स घानायतनं निरुज्झिस्सतीति?

ये रूपावचरं उपपज्‍जित्वा परिनिब्बायिस्सन्ति तेसं चवन्तानं तेसं  चक्खायतनं उप्पज्‍जिस्सति, नो च तेसं घानायतनं निरुज्झिस्सति। इतरेसं तेसं चक्खायतनञ्‍च उप्पज्‍जिस्सति घानायतनञ्‍च निरुज्झिस्सति।

(ख) यस्स वा पन घानायतनं निरुज्झिस्सति तस्स चक्खायतनं उप्पज्‍जिस्सतीति?

पच्छिमभविकानं कामावचरं उपपज्‍जन्तानं ये च अरूपं उपपज्‍जित्वा परिनिब्बायिस्सन्ति तेसं उपपज्‍जन्तानं तेसं घानायतनं निरुज्झिस्सति, नो च तेसं चक्खायतनं उप्पज्‍जिस्सति। इतरेसं तेसं घानायतनञ्‍च निरुज्झिस्सति चक्खायतनञ्‍च उप्पज्‍जिस्सति।

(क) यस्स चक्खायतनं उप्पज्‍जिस्सति तस्स रूपायतनं निरुज्झिस्सतीति? आमन्ता।

(ख) यस्स वा पन रूपायतनं निरुज्झिस्सति तस्स  चक्खायतनं उप्पज्‍जिस्सतीति?

पच्छिमभविकानं पञ्‍चवोकारं उपपज्‍जन्तानं ये च अरूपं उपपज्‍जित्वा परिनिब्बायिस्सन्ति तेसं उपपज्‍जन्तानं तेसं रूपायतनं निरुज्झिस्सति, नो च तेसं चक्खायतनं उप्पज्‍जिस्सति। इतरेसं तेसं रूपायतनञ्‍च निरुज्झिस्सति चक्खायतनञ्‍च उप्पज्‍जिस्सति।

यस्स चक्खायतनं उप्पज्‍जिस्सति तस्स मनायतनं…पे॰… धम्मायतनं निरुज्झिस्सतीति? आमन्ता।

यस्स वा पन धम्मायतनं निरुज्झिस्सति तस्स चक्खायतनं उप्पज्‍जिस्सतीति?

पच्छिमभविकानं उपपज्‍जन्तानं ये च अरूपं उपपज्‍जित्वा परिनिब्बायिस्सन्ति तेसं धम्मायतनं निरुज्झिस्सति, नो च तेसं चक्खायतनं  उप्पज्‍जिस्सति। इतरेसं तेसं धम्मायतनञ्‍च निरुज्झिस्सति चक्खायतनञ्‍च उप्पज्‍जिस्सति। (चक्खायतनमूलकं)

२१२. (क) यस्स घानायतनं उप्पज्‍जिस्सति तस्स रूपायतनं निरुज्झिस्सतीति? आमन्ता।

(ख) यस्स  वा पन रूपायतनं निरुज्झिस्सति तस्स घानायतनं उप्पज्‍जिस्सतीति?

पच्छिमभविकानं पञ्‍चवोकारं उपपज्‍जन्तानं ये च रूपावचरं अरूपावचरं उपपज्‍जित्वा परिनिब्बायिस्सन्ति तेसं उपपज्‍जन्तानं तेसं रूपायतनं निरुज्झिस्सति, नो च तेसं घानायतनं उपपज्‍जिस्सति। इतरेसं तेसं रूपायतनञ्‍च निरुज्झिस्सति घानायतनञ्‍च उप्पज्‍जिस्सति।

यस्स घानायतनं उप्पज्‍जिस्सति तस्स मनायतनं…पे॰… धम्मायतनं निरुज्झिस्सतीति? आमन्ता।

यस्स वा पन धम्मायतनं निरुज्झिस्सति  तस्स घानायतनं उप्पज्‍जिस्सतीति?

पच्छिमभविकानं उपपज्‍जन्तानं ये च रूपावचरं अरूपावचरं उपपज्‍जित्वा परिनिब्बायिस्सन्ति तेसं धम्मायतनं निरुज्झिस्सति, नो च तेसं घानायतनं उप्पज्‍जिस्सति। इतरेसं तेसं धम्मायतनञ्‍च निरुज्झिस्सति घानायतनञ्‍च उप्पज्‍जिस्सति।

२१३. यस्स रूपायतनं उप्पज्‍जिस्सति तस्स मनायतनं…पे॰… धम्मायतनं निरुज्झिस्सतीति? आमन्ता।

यस्स वा पन धम्मायतनं निरुज्झिस्सति तस्स रूपायतनं उप्पज्‍जिस्सतीति?

पच्छिमभविकानं उपपज्‍जन्तानं ये च अरूपं उपपज्‍जित्वा परिनिब्बायिस्सन्ति तेसं धम्मायतनं निरुज्झिस्सति, नो च तेसं रूपायतनं उप्पज्‍जिस्सति। इतरेसं तेसं धम्मायतनञ्‍च निरुज्झिस्सति रूपायतनञ्‍च उप्पज्‍जिस्सति।

२१४. (क) यस्स मनायतनं उप्पज्‍जिस्सति तस्स धम्मायतनं निरुज्झिस्सतीति? आमन्ता।

(ख) यस्स वा पन धम्मायतनं निरुज्झिस्सति तस्स मनायतनं उप्पज्‍जिस्सतीति?

पच्छिमभविकानं उपपज्‍जन्तानं तेसं धम्मायतनं निरुज्झिस्सति, नो च तेसं मनायतनं उप्पज्‍जिस्सति। इतरेसं तेसं धम्मायतनञ्‍च निरुज्झिस्सति मनायतनञ्‍च उप्पज्‍जिस्सति।

(ख) अनुलोमओकासो

२१५. यत्थ  चक्खायतनं उप्पज्‍जिस्सति…पे॰…।

(ग) अनुलोमपुग्गलोकासा

२१६. (क) यस्स  यत्थ चक्खायतनं उप्पज्‍जिस्सति तस्स तत्थ सोतायतनं निरुज्झिस्सतीति? आमन्ता।

(ख) यस्स वा पन यत्थ सोतायतनं निरुज्झिस्सति तस्स तत्थ चक्खायतनं उप्पज्‍जिस्सतीति?

पच्छिमभविकानं पञ्‍चवोकारं उपपज्‍जन्तानं तेसं तत्थ सोतायतनं निरुज्झिस्सति, नो  च तेसं तत्थ चक्खायतनं उप्पज्‍जिस्सति। इतरेसं पञ्‍चवोकारानं तेसं तत्थ सोतायतनञ्‍च निरुज्झिस्सति चक्खायतनञ्‍च उप्पज्‍जिस्सति।

(क) यस्स यत्थ चक्खायतनं उप्पज्‍जिस्सति तस्स तत्थ घानायतनं निरुज्झिस्सतीति?

रूपावचरानं तेसं तत्थ चक्खायतनं उप्पज्‍जिस्सति, नो च तेसं तत्थ घानायतनं निरुज्झिस्सति। कामावचरानं तेसं तत्थ चक्खायतनञ्‍च उप्पज्‍जिस्सति घानायतनञ्‍च निरुज्झिस्सति।

(ख) यस्स वा पन यत्थ घानायतनं निरुज्झिस्सति तस्स तत्थ चक्खायतनं उप्पज्‍जिस्सतीति?

पच्छिमभविकानं कामावचरं उपपज्‍जन्तानं तेसं तत्थ घानायतनं निरुज्झिस्सति, नो च तेसं तत्थ चक्खायतनं उप्पज्‍जिस्सति। इतरेसं कामावचरानं तेसं तत्थ घानायतनञ्‍च निरुज्झिस्सति चक्खायतनञ्‍च उप्पज्‍जिस्सति।

(क) यस्स यत्थ चक्खायतनं उप्पज्‍जिस्सति तस्स तत्थ रूपायतनं निरुज्झिस्सतीति? आमन्ता।

(ख) यस्स  वा पन यत्थ रूपायतनं निरुज्झिस्सति तस्स तत्थ चक्खायतनं उप्पज्‍जिस्सतीति?

पच्छिमभविकानं पञ्‍चवोकारं उपपज्‍जन्तानं असञ्‍ञसत्तानं तेसं तत्थ रूपायतनं निरुज्झिस्सति, नो च तेसं तत्थ चक्खायतनं उप्पज्‍जिस्सति। इतरेसं पञ्‍चवोकारानं तेसं तत्थ रूपायतनञ्‍च निरुज्झिस्सति चक्खायतनञ्‍च उप्पज्‍जिस्सति।

(क) यस्स यत्थ चक्खायतनं उप्पज्‍जिस्सति तस्स तत्थ मनायतनं निरुज्झिस्सतीति? आमन्ता।

(ख) यस्स वा पन यत्थ मनायतनं  निरुज्झिस्सति तस्स तत्थ चक्खायतनं उप्पज्‍जिस्सतीति?

पच्छिमभविकानं पञ्‍चवोकारं उपपज्‍जन्तानं अरूपानं तेसं तत्थ मनायतनं निरुज्झिस्सति, नो च तेसं तत्थ चक्खायतनं उप्पज्‍जिस्सति। इतरेसं पञ्‍चवोकारानं तेसं तत्थ मनायतनञ्‍च निरुज्झिस्सति चक्खायतनञ्‍च उप्पज्‍जिस्सति।

(क) यस्स यत्थ चक्खायतनं उप्पज्‍जिस्सति तस्स तत्थ धम्मायतनं निरुज्झिस्सतीति? आमन्ता।

(ख) यस्स वा पन यत्थ धम्मायतनं निरुज्झिस्सति तस्स तत्थ चक्खायतनं उप्पज्‍जिस्सतीति?

पच्छिमभविकानं पञ्‍चवोकारं उपपज्‍जन्तानं  असञ्‍ञसत्तानं अरूपानं तेसं तत्थ धम्मायतनं निरुज्झिस्सति, नो च तेसं तत्थ चक्खायतनं उप्पज्‍जिस्सति। इतरेसं पञ्‍चवोकारानं तेसं तत्थ धम्मायतनञ्‍च निरुज्झिस्सति चक्खायतनञ्‍च उप्पज्‍जिस्सति। (चक्खायतनमूलकं)

२१७. (क) यस्स यत्थ घानायतनं उप्पज्‍जिस्सति तस्स तत्थ रूपायतनं निरुज्झिस्सतीति? आमन्ता।

(ख) यस्स  वा पन यत्थ रूपायतनं निरुज्झिस्सति तस्स तत्थ घानायतनं उप्पज्‍जिस्सतीति?

पच्छिमभविकानं कामावचरं उपपज्‍जन्तानं रूपावचरानं तेसं तत्थ रूपायतनं निरुज्झिस्सति, नो च तेसं तत्थ घानायतनं उप्पज्‍जिस्सति। इतरेसं कामावचरानं तेसं तत्थ रूपायतनञ्‍च निरुज्झिस्सति घानायतनञ्‍च उप्पज्‍जिस्सति।

यस्स यत्थ घानायतनं उप्पज्‍जिस्सति तस्स तत्थ मनायतनं …पे॰… धम्मायतनं निरुज्झिस्सतीति? आमन्ता।

यस्स वा पन यत्थ धम्मायतनं निरुज्झिस्सति तस्स तत्थ घानायतनं उप्पज्‍जिस्सतीति?

पच्छिमभविकानं कामावचरं उपपज्‍जन्तानं रूपावचरानं अरूपावचरानं तेसं तत्थ धम्मायतनं निरुज्झिस्सति, नो च तेसं तत्थ घानायतनं उप्पज्‍जिस्सति। इतरेसं कामावचरानं तेसं तत्थ धम्मायतनञ्‍च निरुज्झिस्सति घानायतनञ्‍च उप्पज्‍जिस्सति। (घानायतनमूलकं)

२१८. (क) यस्स यत्थ रूपायतनं उप्पज्‍जिस्सति तस्स तत्थ मनायतनं निरुज्झिस्सतीति?

असञ्‍ञसत्तानं तेसं तत्थ रूपायतनं उप्पज्‍जिस्सति, नो च तेसं तत्थ मनायतनं निरुज्झिस्सति। पञ्‍चवोकारानं तेसं तत्थ रूपायतनञ्‍च उप्पज्‍जिस्सति मनायतनञ्‍च निरुज्झिस्सति।

(ख) यस्स वा पन यत्थ मनायतनं निरुज्झिस्सति तस्स तत्थ रूपायतनं उप्पज्‍जिस्सतीति?

पच्छिमभविकानं पञ्‍चवोकारं उपपज्‍जन्तानं अरूपानं तेसं तत्थ मनायतनं निरुज्झिस्सति, नो च तेसं तत्थ रूपायतनं उप्पज्‍जिस्सति। इतरेसं पञ्‍चवोकारानं तेसं तत्थ मनायतनञ्‍च निरुज्झिस्सति रूपायतनञ्‍च उप्पज्‍जिस्सति।

(क) यस्स  यत्थ रूपायतनं उप्पज्‍जिस्सति तस्स तत्थ धम्मायतनं निरुज्झिस्सतीति? आमन्ता।

(ख) यस्स वा पन यत्थ धम्मायतनं निरुज्झिस्सति तस्स तत्थ रूपायतनं उप्पज्‍जिस्सतीति?

पच्छिमभविकानं पञ्‍चवोकारं उपपज्‍जन्तानं  अरूपानं तेसं तत्थ धम्मायतनं निरुज्झिस्सति, नो च तेसं तत्थ रूपायतनं उप्पज्‍जिस्सति। इतरेसं पञ्‍चवोकारानं  असञ्‍ञसत्तानं तेसं तत्थ धम्मायतनञ्‍च निरुज्झिस्सति रूपायतनञ्‍च उप्पज्‍जिस्सति। (रूपायतनमूलकं)

२१९. (क) यस्स यत्थ मनायतनं उप्पज्‍जिस्सति तस्स तत्थ धम्मायतनं निरुज्झिस्सतीति? आमन्ता।

(ख) यस्स वा पन यत्थ धम्मायतनं निरुज्झिस्सति तस्स तत्थ मनायतनं उप्पज्‍जिस्सतीति?

पच्छिमभविकानं उपपज्‍जन्तानं असञ्‍ञसत्तानं तेसं तत्थ धम्मायतनं निरुज्झिस्सति, नो च तेसं तत्थ मनायतनं उप्पज्‍जिस्सति। इतरेसं चतुवोकारानं पञ्‍चवोकारानं तेसं तत्थ धम्मायतनञ्‍च निरुज्झिस्सति मनायतनञ्‍च उप्पज्‍जिस्सति।

(घ) पच्‍चनीकपुग्गलो

२२०. (क) यस्स चक्खायतनं नुप्पज्‍जिस्सति तस्स सोतायतनं न निरुज्झिस्सतीति?

पच्छिमभविकानं पञ्‍चवोकारं उपपज्‍जन्तानं ये च अरूपं उपपज्‍जित्वा परिनिब्बायिस्सन्ति तेसं उपपज्‍जन्तानं तेसं चक्खायतनं नुप्पज्‍जिस्सति, नो च तेसं सोतायतनं न निरुज्झिस्सति। पञ्‍चवोकारे परिनिब्बन्तानं अरूपे पच्छिमभविकानं ये च अरूपं उपपज्‍जित्वा  परिनिब्बायिस्सन्ति तेसं चवन्तानं तेसं चक्खायतनञ्‍च नुप्पज्‍जिस्सति सोतायतनञ्‍च न निरुज्झिस्सति।

(ख) यस्स वा पन सोतायतनं न निरुज्झिस्सति तस्स चक्खायतनं नुप्पज्‍जिस्सतीति? आमन्ता।

(क) यस्स चक्खायतनं नुप्पज्‍जिस्सति तस्स घानायतनं न निरुज्झिस्सतीति?

पच्छिमभविकानं कामावचरं उपपज्‍जन्तानं ये च अरूपं उपपज्‍जित्वा परिनिब्बायिस्सन्ति तेसं उपपज्‍जन्तानं तेसं चक्खायतनं नुप्पज्‍जिस्सति, नो च तेसं घानायतनं न निरुज्झिस्सति। कामावचरे परिनिब्बन्तानं रूपावचरे अरूपावचरे पच्छिमभविकानं ये च अरूपं उपपज्‍जित्वा परिनिब्बायिस्सन्ति तेसं चवन्तानं तेसं चक्खायतनञ्‍च नुप्पज्‍जिस्सति घानायतनञ्‍च न निरुज्झिस्सति।

(ख) यस्स वा पन घानायतनं न निरुज्झिस्सति तस्स चक्खायतनं नुप्पज्‍जिस्सतीति?

ये रूपावचरं उपपज्‍जित्वा परिनिब्बायिस्सन्ति तेसं चवन्तानं तेसं घानायतनं न निरुज्झिस्सति, नो च तेसं चक्खायतनं नुप्पज्‍जिस्सति। कामावचरे परिनिब्बन्तानं रूपावचरे अरूपावचरे पच्छिमभविकानं ये च अरूपं उपपज्‍जित्वा परिनिब्बायिस्सन्ति  तेसं चवन्तानं तेसं घानायतनञ्‍च न निरुज्झिस्सति चक्खायतनञ्‍च नुप्पज्‍जिस्सति।

(क) यस्स चक्खायतनं नुप्पज्‍जिस्सति तस्स रूपायतनं न निरुज्झिस्सतीति?

पच्छिमभविकानं पञ्‍चवोकारं उपपज्‍जन्तानं ये च अरूपं उपपज्‍जित्वा परिनिब्बायिस्सन्ति तेसं उपपज्‍जन्तानं तेसं चक्खायतनं नुप्पज्‍जिस्सति, नो च तेसं रूपायतनं न निरुज्झिस्सति। पञ्‍चवोकारे परिनिब्बन्तानं अरूपे पच्छिमभविकानं ये च अरूपं उपपज्‍जित्वा परिनिब्बायिस्सन्ति तेसं चवन्तानं तेसं चक्खायतनञ्‍च नुप्पज्‍जिस्सति रूपायतनञ्‍च न निरुज्झिस्सति।

(ख) यस्स  वा पन रूपायतनं न निरुज्झिस्सति तस्स चक्खायतनं नुप्पज्‍जिस्सतीति? आमन्ता।

यस्स चक्खायतनं नुप्पज्‍जिस्सति तस्स मनायतनं…पे॰… धम्मायतनं न निरुज्झिस्सतीति?

पच्छिमभविकानं उपपज्‍जन्तानं ये च अरूपं  उपपज्‍जित्वा परिनिब्बायिस्सन्ति तेसं चक्खायतनं नुप्पज्‍जिस्सति, नो च तेसं धम्मायतनं न निरुज्झिस्सति। परिनिब्बन्तानं तेसं चक्खायतनञ्‍च नुप्पज्‍जिस्सति धम्मायतनञ्‍च न निरुज्झिस्सति।

यस्स वा पन धम्मायतनं…पे॰…? आमन्ता। (चक्खायतनमूलकं)

२२१. (क) यस्स घानायतनं नुप्पज्‍जिस्सति तस्स रूपायतनं न निरुज्झिस्सतीति?

पच्छिमभविकानं पञ्‍चवोकारं उपपज्‍जन्तानं ये च रूपावचरं अरूपावचरं उपपज्‍जित्वा परिनिब्बायिस्सन्ति तेसं उपपज्‍जन्तानं तेसं घानायतनं नुप्पज्‍जिस्सति, नो च तेसं रूपायतनं न निरुज्झिस्सति। पञ्‍चवोकारे परिनिब्बन्तानं अरूपे पच्छिमभविकानं ये च अरूपं उपपज्‍जित्वा परिनिब्बायिस्सन्ति तेसं चवन्तानं तेसं घानायतनञ्‍च नुप्पज्‍जिस्सति रूपायतनञ्‍च न निरुज्झिस्सति।

(ख) यस्स वा पन रूपायतनं…पे॰…? आमन्ता।

यस्स घानायतनं नुप्पज्‍जिस्सति तस्स मनायतनं…पे॰… धम्मायतनं न निरुज्झिस्सतीति?

पच्छिमभविकानं उपपज्‍जन्तानं ये च रूपावचरं अरूपावचरं उपपज्‍जित्वा परिनिब्बायिस्सन्ति तेसं घानायतनं नुप्पज्‍जिस्सति, नो च तेसं धम्मायतनं न निरुज्झिस्सति। परिनिब्बन्तानं तेसं घानायतनञ्‍च नुप्पज्‍जिस्सति धम्मायतनञ्‍च न निरुज्झिस्सति।

यस्स वा पन धम्मायतनं…पे॰…? आमन्ता।

२२२. यस्स  रूपायतनं नुप्पज्‍जिस्सति तस्स मनायतनं…पे॰… धम्मायतनं न निरुज्झिस्सतीति?

पच्छिमभविकानं  उपपज्‍जन्तानं ये च अरूपं  उपपज्‍जित्वा परिनिब्बायिस्सन्ति तेसं रूपायतनं नुप्पज्‍जिस्सति, नो च तेसं धम्मायतनं न निरुज्झिस्सति। परिनिब्बन्तानं तेसं रूपायतनञ्‍च नुप्पज्‍जिस्सति धम्मायतनञ्‍च न निरुज्झिस्सति।

यस्स वा पन धम्मायतनं…पे॰…? आमन्ता।

२२३. (क) यस्स मनायतनं नुप्पज्‍जिस्सति तस्स धम्मायतनं न निरुज्झिस्सतीति?

पच्छिमभविकानं उपपज्‍जन्तानं तेसं मनायतनं नुप्पज्‍जिस्सति, नो च तेसं धम्मायतनं न निरुज्झिस्सति। परिनिब्बन्तानं तेसं मनायतनञ्‍च नुप्पज्‍जिस्सति धम्मायतनञ्‍च न निरुज्झिस्सति।

(ख) यस्स वा पन धम्मायतनं न निरुज्झिस्सति तस्स मनायतनं नुप्पज्‍जिस्सतीति? आमन्ता।

(ङ) पच्‍चनीकओकासो

२२४. यत्थ चक्खायतनं नुप्पज्‍जिस्सति…पे॰…।

(च) पच्‍चनीकपुग्गलोकासा

२२५. (क) यस्स यत्थ चक्खायतनं नुप्पज्‍जिस्सति तस्स तत्थ सोतायतनं न निरुज्झिस्सतीति?

पच्छिमभविकानं पञ्‍चवोकारं उपपज्‍जन्तानं तेसं तत्थ चक्खायतनं नुप्पज्‍जिस्सति, नो च तेसं तत्थ सोतायतनं न निरुज्झिस्सति। पञ्‍चवोकारे परिनिब्बन्तानं असञ्‍ञसत्तानं अरूपानं तेसं तत्थ चक्खायतनञ्‍च नुप्पज्‍जिस्सति सोतायतनञ्‍च न निरुज्झिस्सति।

(ख) यस्स वा पन यत्थ…पे॰…? आमन्ता।

(क) यस्स यत्थ चक्खायतनं नुप्पज्‍जिस्सति तस्स तत्थ घानायतनं न निरुज्झिस्सतीति?

पच्छिमभविकानं कामावचरं उपपज्‍जन्तानं तेसं तत्थ चक्खायतनं नुप्पज्‍जिस्सति, नो च तेसं तत्थ घानायतनं न  निरुज्झिस्सति। कामावचरे परिनिब्बन्तानं रूपावचरे पच्छिमभविकानं असञ्‍ञसत्तानं  अरूपानं तेसं तत्थ चक्खायतनञ्‍च नुप्पज्‍जिस्सति घानायतनञ्‍च न निरुज्झिस्सति।

(ख) यस्स वा पन यत्थ घानायतनं न निरुज्झिस्सति तस्स तत्थ चक्खायतनं नुप्पज्‍जिस्सतीति?

रूपावचरानं तेसं तत्थ घानायतनं न निरुज्झिस्सति, नो च तेसं तत्थ चक्खायतनं नुप्पज्‍जिस्सति। कामावचरे परिनिब्बन्तानं रूपावचरे पच्छिमभविकानं असञ्‍ञसत्तानं अरूपानं तेसं तत्थ घानायतनञ्‍च न निरुज्झिस्सति चक्खायतनञ्‍च नुप्पज्‍जिस्सति।

(क) यस्स  यत्थ चक्खायतनं नुप्पज्‍जिस्सति तस्स तत्थ रूपायतनं न निरुज्झिस्सतीति?

पच्छिमभविकानं पञ्‍चवोकारं उपपज्‍जन्तानं असञ्‍ञसत्तानं तेसं तत्थ चक्खायतनं नुप्पज्‍जिस्सति, नो च तेसं तत्थ रूपायतनं न निरुज्झिस्सति। पञ्‍चवोकारे परिनिब्बन्तानं अरूपानं तेसं तत्थ चक्खायतनञ्‍च नुप्पज्‍जिस्सति रूपायतनञ्‍च न निरुज्झिस्सति।

(ख) यस्स वा पन यत्थ…पे॰…? आमन्ता।

(क) यस्स यत्थ चक्खायतनं नुप्पज्‍जिस्सति तस्स तत्थ मनायतनं न निरुज्झिस्सतीति?

पच्छिमभविकानं पञ्‍चवोकारं उपपज्‍जन्तानं अरूपानं तेसं तत्थ चक्खायतनं नुप्पज्‍जिस्सति, नो च तेसं तत्थ मनायतनं न निरुज्झिस्सति। परिनिब्बन्तानं असञ्‍ञसत्तानं तेसं तत्थ चक्खायतनञ्‍च नुप्पज्‍जिस्सति मनायतनञ्‍च न निरुज्झिस्सति।

(ख) यस्स वा पन यत्थ…पे॰…? आमन्ता।

(क) यस्स  यत्थ चक्खायतनं नुप्पज्‍जिस्सति तस्स तत्थ धम्मायतनं न निरुज्झिस्सतीति?

पच्छिमभविकानं पञ्‍चवोकारं उपपज्‍जन्तानं असञ्‍ञसत्तानं अरूपानं तेसं तत्थ चक्खायतनं नुप्पज्‍जिस्सति, नो च तेसं तत्थ धम्मायतनं  न निरुज्झिस्सति। परिनिब्बन्तानं तेसं तत्थ चक्खायतनञ्‍च नुप्पज्‍जिस्सति धम्मायतनञ्‍च न निरुज्झिस्सति।

(ख) यस्स वा पन यत्थ…पे॰…? आमन्ता। (चक्खायतनमूलकं)

२२६. (क) यस्स यत्थ घानायतनं नुप्पज्‍जिस्सति तस्स तत्थ रूपायतनं न निरुज्झिस्सतीति?

पच्छिमभविकानं कामावचरं उपपज्‍जन्तानं रूपावचरानं तेसं तत्थ घानायतनं नुप्पज्‍जिस्सति, नो च तेसं तत्थ रूपायतनं न निरुज्झिस्सति। पञ्‍चवोकारे परिनिब्बन्तानं अरूपानं तेसं तत्थ घानायतनञ्‍च नुप्पज्‍जिस्सति रूपायतनञ्‍च न निरुज्झिस्सति।

(ख) यस्स वा पन यत्थ…पे॰…? आमन्ता।

(क) यस्स यत्थ घानायतनं नुप्पज्‍जिस्सति तस्स तत्थ मनायतनं न निरुज्झिस्सतीति?

पच्छिमभविकानं कामावचरं उपपज्‍जन्तानं रूपावचरानं अरूपावचरानं तेसं तत्थ घानायतनं नुप्पज्‍जिस्सति, नो च तेसं तत्थ मनायतनं न निरुज्झिस्सति। परिनिब्बन्तानं असञ्‍ञसत्तानं तेसं तत्थ घानायतनञ्‍च नुप्पज्‍जिस्सति मनायतनञ्‍च न निरुज्झिस्सति।

(ख) यस्स वा पन यत्थ…पे॰…? आमन्ता।

(क) यस्स  यत्थ घानायतनं नुप्पज्‍जिस्सति तस्स तत्थ धम्मायतनं न निरुज्झिस्सतीति?

पच्छिमभविकानं कामावचरं उपपज्‍जन्तानं रूपावचरानं  अरूपावचरानं तेसं तत्थ घानायतनं नुप्पज्‍जिस्सति, नो च तेसं तत्थ धम्मायतनं न निरुज्झिस्सति। परिनिब्बन्तानं तेसं तत्थ घानायतनञ्‍च नुप्पज्‍जिस्सति धम्मायतनञ्‍च न निरुज्झिस्सति।

(ख) यस्स वा पन यत्थ…पे॰…? आमन्ता। (घानायतनमूलकं)

२२७. (क) यस्स  यत्थ रूपायतनं नुप्पज्‍जिस्सति तस्स तत्थ मनायतनं न निरुज्झिस्सतीति?

पच्छिमभविकानं पञ्‍चवोकारं उपपज्‍जन्तानं अरूपानं तेसं तत्थ रूपायतनं नुप्पज्‍जिस्सति, नो च तेसं तत्थ मनायतनं न निरुज्झिस्सति। परिनिब्बन्तानं तेसं तत्थ रूपायतनञ्‍च नुप्पज्‍जिस्सति मनायतनञ्‍च न निरुज्झिस्सति।

(ख) यस्स वा पन यत्थ मनायतनं न निरुज्झिस्सति तस्स तत्थ रूपायतनं नुप्पज्‍जिस्सतीति?

असञ्‍ञसत्तानं तेसं तत्थ मनायतनं न निरुज्झिस्सति, नो च तेसं तत्थ रूपायतनं नुप्पज्‍जिस्सति। परिनिब्बन्तानं तेसं तत्थ मनायतनञ्‍च न निरुज्झिस्सति रूपायतनञ्‍च नुप्पज्‍जिस्सति।

(क) यस्स यत्थ रूपायतनं नुप्पज्‍जिस्सति तस्स तत्थ धम्मायतनं न निरुज्झिस्सतीति?

पच्छिमभविकानं पञ्‍चवोकारं उपपज्‍जन्तानं अरूपानं तेसं तत्थ रूपायतनं नुप्पज्‍जिस्सति, नो च तेसं तत्थ धम्मायतनं न निरुज्झिस्सति। परिनिब्बन्तानं तेसं तत्थ रूपायतनञ्‍च नुप्पज्‍जिस्सति धम्मायतनञ्‍च न निरुज्झिस्सति।

(ख) यस्स वा पन यत्थ…पे॰…? आमन्ता। (रूपायतनमूलकं)

२२८. (क) यस्स यत्थ मनायतनं नुप्पज्‍जिस्सति तस्स तत्थ धम्मायतनं  न निरुज्झिस्सतीति?

पच्छिमभविकानं उपपज्‍जन्तानं असञ्‍ञसत्तानं तेसं तत्थ मनायतनं नुप्पज्‍जिस्सति, नो च तेसं तत्थ धम्मायतनं न निरुज्झिस्सति। परिनिब्बन्तानं तेसं तत्थ मनायतनञ्‍च नुप्पज्‍जिस्सति धम्मायतनञ्‍च न निरुज्झिस्सति।

(ख) यस्स वा पन यत्थ धम्मायतनं न निरुज्झिस्सति तस्स तत्थ मनायतनं नुप्पज्‍जिस्सतीति? आमन्ता।

(४) पच्‍चुप्पन्‍नातीतवारो

(क) अनुलोमपुग्गलो

२२९. (क) यस्स  चक्खायतनं उप्पज्‍जति तस्स सोतायतनं निरुज्झित्थाति? आमन्ता।

(ख) यस्स वा पन सोतायतनं निरुज्झित्थ तस्स चक्खायतनं उप्पज्‍जतीति?

सब्बेसं चवन्तानं अचक्खुकानं उपपज्‍जन्तानं तेसं सोतायतनं निरुज्झित्थ, नो च तेसं चक्खायतनं उप्पज्‍जति। सचक्खुकानं उपपज्‍जन्तानं तेसं सोतायतनञ्‍च निरुज्झित्थ चक्खायतनञ्‍च उप्पज्‍जति।

(यथा उप्पादवारे पच्‍चुप्पन्‍नातीता पुच्छा विभत्ता एवं उप्पादनिरोधेपि पच्‍चुप्पन्‍नातीता पुच्छा अनुलोमम्पि पच्‍चनीकम्पि विभजितब्बा [विभजितब्बं (सी स्या॰ क॰)] )।

(५) पच्‍चुप्पन्‍नानागतवारो

(क) अनुलोमपुग्गलो

२३०. (क) यस्स चक्खायतनं उप्पज्‍जति तस्स सोतायतनं निरुज्झिस्सतीति? आमन्ता।

(ख) यस्स वा पन सोतायतनं निरुज्झिस्सति तस्स चक्खायतनं उप्पज्‍जतीति?

सब्बेसं चवन्तानं अचक्खुकानं उपपज्‍जन्तानं तेसं सोतायतनं निरुज्झिस्सति, नो च तेसं चक्खायतनं उप्पज्‍जति। सचक्खुकानं उपपज्‍जन्तानं  तेसं सोतायतनञ्‍च निरुज्झिस्सति  चक्खायतनञ्‍च उप्पज्‍जति।

(क) यस्स चक्खायतनं उप्पज्‍जति तस्स घानायतनं निरुज्झिस्सतीति?

पच्छिमभविकानं रूपावचरं उपपज्‍जन्तानं तेसं चक्खायतनं उप्पज्‍जति, नो च तेसं घानायतनं निरुज्झिस्सति। इतरेसं सचक्खुकानं उपपज्‍जन्तानं तेसं चक्खायतनञ्‍च उप्पज्‍जति घानायतनञ्‍च निरुज्झिस्सति।

(ख) यस्स वा पन घानायतनं निरुज्झिस्सति तस्स चक्खायतनं उप्पज्‍जतीति?

सब्बेसं चवन्तानं अचक्खुकानं उपपज्‍जन्तानं तेसं घानायतनं निरुज्झिस्सति, नो च तेसं चक्खायतनं उप्पज्‍जति। सचक्खुकानं उपपज्‍जन्तानं तेसं घानायतनञ्‍च निरुज्झिस्सति चक्खायतनञ्‍च उप्पज्‍जति।

(क) यस्स चक्खायतनं उप्पज्‍जति तस्स रूपायतनं निरुज्झिस्सतीति? आमन्ता।

(ख) यस्स वा पन रूपायतनं निरुज्झिस्सति तस्स चक्खायतनं उप्पज्‍जतीति?

सब्बेसं चवन्तानं अचक्खुकानं उपपज्‍जन्तानं तेसं…पे॰… सचक्खुकानं उपपज्‍जन्तानं तेसं रूपायतनञ्‍च निरुज्झिस्सति चक्खायतनञ्‍च उप्पज्‍जति।

(क) यस्स चक्खायतनं उप्पज्‍जति तस्स मनायतनं निरुज्झिस्सतीति? आमन्ता।

(ख) यस्स वा पन मनायतनं निरुज्झिस्सति तस्स चक्खायतनं उप्पज्‍जतीति?

सब्बेसं चवन्तानं अचक्खुकानं उपपज्‍जन्तानं तेसं…पे॰…  सचक्खुकानं उपपज्‍जन्तानं तेसं मनायतनञ्‍च निरुज्झिस्सति चक्खायतनञ्‍च उप्पज्‍जति।

(क) यस्स  चक्खायतनं उप्पज्‍जति तस्स धम्मायतनं निरुज्झिस्सतीति? आमन्ता।

(ख) यस्स वा पन धम्मायतनं निरुज्झिस्सति तस्स चक्खायतनं उप्पज्‍जतीति?

सब्बेसं चवन्तानं अचक्खुकानं उपपज्‍जन्तानं तेसं…पे॰… सचक्खुकानं उपपज्‍जन्तानं तेसं धम्मायतनञ्‍च निरुज्झिस्सति चक्खायतनञ्‍च उप्पज्‍जति।

२३१. यस्स घानायतनं उप्पज्‍जति तस्स रूपायतनं…पे॰… मनायतनं… धम्मायतनं निरुज्झिस्सतीति? आमन्ता।

यस्स वा पन धम्मायतनं निरुज्झिस्सति तस्स घानायतनं उप्पज्‍जतीति?

सब्बेसं चवन्तानं अघानकानं उपपज्‍जन्तानं तेसं धम्मायतनं निरुज्झिस्सति, नो च तेसं घानायतनं उप्पज्‍जति। सघानकानं उपपज्‍जन्तानं तेसं धम्मायतनञ्‍च निरुज्झिस्सति घानायतनञ्‍च उप्पज्‍जति।

२३२. यस्स रूपायतनं उप्पज्‍जति तस्स मनायतनं…पे॰… धम्मायतनं निरुज्झिस्सतीति? आमन्ता।

यस्स वा पन धम्मायतनं निरुज्झिस्सति तस्स रूपायतनं उप्पज्‍जतीति?

सब्बेसं चवन्तानं अरूपकानं उपपज्‍जन्तानं तेसं धम्मायतनं निरुज्झिस्सति, नो च तेसं रूपायतनं उप्पज्‍जति। सरूपकानं उपपज्‍जन्तानं तेसं धम्मायतनञ्‍च निरुज्झिस्सति रूपायतनञ्‍च उप्पज्‍जति।

२३३. (क) यस्स  मनायतनं उप्पज्‍जति तस्स धम्मायतनं निरुज्झिस्सतीति? आमन्ता।

(ख) यस्स वा पन धम्मायतनं…पे॰…?

सब्बेसं चवन्तानं अचित्तकानं उपपज्‍जन्तानं तेसं धम्मायतनं निरुज्झिस्सति, नो च तेसं मनायतनं उप्पज्‍जति। सचित्तकानं उपपज्‍जन्तानं तेसं धम्मायतनञ्‍च निरुज्झिस्सति मनायतनञ्‍च उप्पज्‍जति।

(ख) अनुलोमओकासो

२३४. यत्थ  चक्खायतनं उप्पज्‍जति…पे॰…।

(ग) अनुलोमपुग्गलोकासा

२३५. (क) यस्स यत्थ चक्खायतनं उप्पज्‍जति तस्स तत्थ सोतायतनं निरुज्झिस्सतीति? आमन्ता।

(ख) यस्स वा पन यत्थ सोतायतनं निरुज्झिस्सति तस्स  तत्थ चक्खायतनं उप्पज्‍जतीति?

पञ्‍चवोकारा चवन्तानं अचक्खुकानं कामावचरं उपपज्‍जन्तानं तेसं तत्थ सोतायतनं निरुज्झिस्सति, नो च तेसं तत्थ चक्खायतनं उप्पज्‍जति। सचक्खुकानं उपपज्‍जन्तानं तेसं तत्थ सोतायतनञ्‍च निरुज्झिस्सति चक्खायतनञ्‍च उप्पज्‍जति।

(क) यस्स यत्थ चक्खायतनं उप्पज्‍जति तस्स तत्थ घानायतनं निरुज्झिस्सतीति?

रूपावचरं उपपज्‍जन्तानं तेसं तत्थ चक्खायतनं उप्पज्‍जति, नो च तेसं तत्थ घानायतनं निरुज्झिस्सति। सचक्खुकानं कामावचरं उपपज्‍जन्तानं तेसं तत्थ चक्खायतनञ्‍च उप्पज्‍जति घानायतनञ्‍च निरुज्झिस्सति।

(ख) यस्स वा पन यत्थ घानायतनं निरुज्झिस्सति तस्स तत्थ चक्खायतनं उप्पज्‍जतीति?

कामावचरा चवन्तानं  अचक्खुकानं कामावचरं उपपज्‍जन्तानं तेसं तत्थ घानायतनं निरुज्झिस्सति, नो च तेसं तत्थ चक्खायतनं उप्पज्‍जति। सचक्खुकानं कामावचरं उपपज्‍जन्तानं तेसं तत्थ घानायतनञ्‍च निरुज्झिस्सति चक्खायतनञ्‍च उप्पज्‍जति।

(क) यस्स यत्थ चक्खायतनं उप्पज्‍जति तस्स तत्थ रूपायतनं निरुज्झिस्सतीति? आमन्ता।

(ख) यस्स  वा पन यत्थ रूपायतनं निरुज्झिस्सति तस्स तत्थ चक्खायतनं उप्पज्‍जतीति?

पञ्‍चवोकारा चवन्तानं अचक्खुकानं कामावचरं उपपज्‍जन्तानं असञ्‍ञसत्तानं तेसं तत्थ रूपायतनं निरुज्झिस्सति, नो च तेसं तत्थ चक्खायतनं उप्पज्‍जति। सचक्खुकानं उपपज्‍जन्तानं तेसं तत्थ रूपायतनञ्‍च निरुज्झिस्सति चक्खायतनञ्‍च उप्पज्‍जति।

(क) यस्स यत्थ चक्खायतनं उप्पज्‍जति तस्स तत्थ मनायतनं निरुज्झिस्सतीति? आमन्ता।

(ख) यस्स वा पन यत्थ मनायतनं निरुज्झिस्सति तस्स तत्थ चक्खायतनं उप्पज्‍जतीति?

पञ्‍चवोकारा चवन्तानं अचक्खुकानं कामावचरं उपपज्‍जन्तानं अरूपानं तेसं तत्थ मनायतनं निरुज्झिस्सति, नो च तेसं तत्थ चक्खायतनं उप्पज्‍जति। सचक्खुकानं उपपज्‍जन्तानं तेसं तत्थ मनायतनञ्‍च निरुज्झिस्सति चक्खायतनञ्‍च उप्पज्‍जति।

(क) यस्स यत्थ चक्खायतनं उप्पज्‍जति तस्स तत्थ धम्मायतनं निरुज्झिस्सतीति? आमन्ता।

(ख) यस्स वा पन यत्थ धम्मायतनं निरुज्झिस्सति  तस्स तत्थ चक्खायतनं उप्पज्‍जतीति?

सब्बेसं चवन्तानं अचक्खुकानं उपपज्‍जन्तानं तेसं तत्थ धम्मायतनं निरुज्झिस्सति, नो च तेसं तत्थ चक्खायतनं  उप्पज्‍जति। सचक्खुकानं उपपज्‍जन्तानं तेसं तत्थ धम्मायतनञ्‍च निरुज्झिस्सति चक्खायतनञ्‍च उप्पज्‍जति। (चक्खायतनमूलकं)

२३६. (क) यस्स यत्थ घानायतनं उप्पज्‍जति तस्स तत्थ रूपायतनं निरुज्झिस्सतीति? आमन्ता।

(ख) यस्स वा पन यत्थ रूपायतनं निरुज्झिस्सति तस्स तत्थ घानायतनं उप्पज्‍जतीति?

कामावचरा  चवन्तानं अघानकानं कामावचरं उपपज्‍जन्तानं रूपावचरानं तेसं तत्थ रूपायतनं निरुज्झिस्सति, नो च तेसं तत्थ घानायतनं उप्पज्‍जति। सघानकानं उपपज्‍जन्तानं तेसं तत्थ रूपायतनञ्‍च निरुज्झिस्सति घानायतनञ्‍च उप्पज्‍जति।

(क) यस्स यत्थ घानायतनं उप्पज्‍जति तस्स तत्थ मनायतनं निरुज्झिस्सतीति? आमन्ता।

(ख) यस्स वा पन यत्थ मनायतनं…पे॰…?

कामावचरा चवन्तानं अघानकानं कामावचरं उपपज्‍जन्तानं रूपावचरानं अरूपावचरानं तेसं तत्थ मनायतनं…पे॰… सघानकानं उपपज्‍जन्तानं तेसं तत्थ मनायतनञ्‍च निरुज्झिस्सति घानायतनञ्‍च उप्पज्‍जति।

(क) यस्स यत्थ घानायतनं उप्पज्‍जति तस्स तत्थ धम्मायतनं निरुज्झिस्सतीति? आमन्ता।

(ख) यस्स वा पन यत्थ धम्मायतनं…पे॰…?

सब्बेसं चवन्तानं अघानकानं उपपज्‍जन्तानं तेसं तत्थ धम्मायतनं…पे॰… सघानकानं उपपज्‍जन्तानं तेसं तत्थ धम्मायतनञ्‍च निरुज्झिस्सति घानायतनञ्‍च उप्पज्‍जति। (घानायतनमूलकं)

२३७. (क) यस्स यत्थ रूपायतनं उप्पज्‍जति तस्स तत्थ मनायतनं निरुज्झिस्सतीति?

असञ्‍ञसत्तं उपपज्‍जन्तानं तेसं तत्थ रूपायतनं उप्पज्‍जति, नो च तेसं तत्थ…पे॰… पञ्‍चवोकारं उपपज्‍जन्तानं तेसं तत्थ…पे॰…।

(ख) यस्स वा पन यत्थ मनायतनं…पे॰…?

पञ्‍चवोकारा चवन्तानं अरूपानं तेसं तत्थ…पे॰… पञ्‍चवोकारं उपपज्‍जन्तानं तेसं तत्थ मनायतनञ्‍च निरुज्झिस्सति रूपायतनञ्‍च उप्पज्‍जति।

(क) यस्स यत्थ रूपायतनं उप्पज्‍जति तस्स तत्थ धम्मायतनं निरुज्झिस्सतीति? आमन्ता।

(ख) यस्स वा पन यत्थ धम्मायतनं…पे॰…?

सब्बेसं चवन्तानं अरूपकानं उपपज्‍जन्तानं तेसं तत्थ धम्मायतनं निरुज्झिस्सति, नो च तेसं तत्थ रूपायतनं उप्पज्‍जति। सरूपकानं उपपज्‍जन्तानं  तेसं तत्थ धम्मायतनञ्‍च निरुज्झिस्सति रूपायतनञ्‍च उप्पज्‍जति।

२३८. (क) यस्स  यत्थ मनायतनं उप्पज्‍जति तस्स तत्थ धम्मायतनं निरुज्झिस्सतीति? आमन्ता।

(ख) यस्स वा पन यत्थ धम्मायतनं निरुज्झिस्सति तस्स तत्थ मनायतनं उप्पज्‍जतीति?

सब्बेसं चवन्तानं अचित्तकानं उपपज्‍जन्तानं तेसं तत्थ धम्मायतनं निरुज्झिस्सति, नो च तेसं तत्थ मनायतनं उप्पज्‍जति। सचित्तकानं उपपज्‍जन्तानं तेसं तत्थ धम्मायतनञ्‍च निरुज्झिस्सति मनायतनञ्‍च उप्पज्‍जति।

(घ) पच्‍चनीकपुग्गलो

२३९. (क) यस्स चक्खायतनं नुप्पज्‍जति तस्स सोतायतनं न निरुज्झिस्सतीति?

सब्बेसं चवन्तानं अचक्खुकानं उपपज्‍जन्तानं तेसं चक्खायतनं नुप्पज्‍जति, नो च तेसं सोतायतनं न निरुज्झिस्सति। पञ्‍चवोकारे परिनिब्बन्तानं अरूपे पच्छिमभविकानं ये च अरूपं उपपज्‍जित्वा परिनिब्बायिस्सन्ति तेसं चवन्तानं तेसं चक्खायतनञ्‍च नुप्पज्‍जति सोतायतनञ्‍च न निरुज्झिस्सति।

(ख) यस्स वा पन सोतायतनं न निरुज्झिस्सति तस्स चक्खायतनं नुप्पज्‍जतीति? आमन्ता।

(क) यस्स चक्खायतनं नुप्पज्‍जति तस्स घानायतनं न निरुज्झिस्सतीति?

सब्बेसं चवन्तानं अचक्खुकानं उपपज्‍जन्तानं तेसं चक्खायतनं नुप्पज्‍जति, नो च तेसं घानायतनं न निरुज्झिस्सति। पञ्‍चवोकारे परिनिब्बन्तानं अरूपे पच्छिमभविकानं ये च रूपावचरं अरूपावचरं उपपज्‍जित्वा परिनिब्बायिस्सन्ति तेसं चवन्तानं तेसं चक्खायतनञ्‍च नुप्पज्‍जति घानायतनञ्‍च न निरुज्झिस्सति।

(ख) यस्स  वा पन घानायतनं न निरुज्झिस्सति तस्स चक्खायतनं नुप्पज्‍जतीति?

पच्छिमभविकानं रूपावचरं उपपज्‍जन्तानं तेसं घानायतनं न निरुज्झिस्सति, नो  च तेसं चक्खायतनं नुप्पज्‍जति। पञ्‍चवोकारे परिनिब्बन्तानं अरूपे पच्छिमभविकानं ये च रूपावचरं अरूपावचरं उपपज्‍जित्वा परिनिब्बायिस्सन्ति तेसं चवन्तानं तेसं घानायतनञ्‍च न निरुज्झिस्सति चक्खायतनञ्‍च नुप्पज्‍जति।

(क) यस्स चक्खायतनं नुप्पज्‍जति तस्स रूपायतनं न निरुज्झिस्सतीति?

सब्बेसं चवन्तानं अचक्खुकानं उपपज्‍जन्तानं तेसं चक्खायतनं नुप्पज्‍जति, नो च तेसं रूपायतनं न निरुज्झिस्सति। पञ्‍चवोकारे परिनिब्बन्तानं अरूपे पच्छिमभविकानं ये च अरूपं उपपज्‍जित्वा परिनिब्बायिस्सन्ति तेसं चवन्तानं  तेसं चक्खायतनञ्‍च नुप्पज्‍जति रूपायतनञ्‍च न निरुज्झिस्सति।

(ख) यस्स वा पन रूपायतनं…पे॰…? आमन्ता।

यस्स चक्खायतनं नुप्पज्‍जति तस्स मनायतनं…पे॰… धम्मायतनं न निरुज्झिस्सतीति?

सब्बेसं चवन्तानं अचक्खुकानं उपपज्‍जन्तानं तेसं चक्खायतनं नुप्पज्‍जति, नो च तेसं धम्मायतनं न निरुज्झिस्सति। परिनिब्बन्तानं तेसं चक्खायतनञ्‍च नुप्पज्‍जति धम्मायतनञ्‍च न निरुज्झिस्सति।

यस्स वा पन धम्मायतनं…पे॰…? आमन्ता। (चक्खायतनमूलकं)

२४०. (क) यस्स घानायतनं नुप्पज्‍जति तस्स रूपायतनं न निरुज्झिस्सतीति?

सब्बेसं चवन्तानं अघानकानं उपपज्‍जन्तानं तेसं घानायतनं नुप्पज्‍जति, नो च तेसं रूपायतनं न निरुज्झिस्सति। पञ्‍चवोकारे परिनिब्बन्तानं अरूपे पच्छिमभविकानं ये च अरूपं उपपज्‍जित्वा परिनिब्बायिस्सन्ति तेसं चवन्तानं तेसं घानायतनञ्‍च नुप्पज्‍जति रूपायतनञ्‍च  न निरुज्झिस्सति।

(ख) यस्स वा पन रूपायतनं…पे॰…? आमन्ता।

यस्स  घानायतनं नुप्पज्‍जति तस्स मनायतनं…पे॰… धम्मायतनं न निरुज्झिस्सतीति?

सब्बेसं चवन्तानं अघानकानं उपपज्‍जन्तानं तेसं घानायतनं नुप्पज्‍जति, नो च तेसं धम्मायतनं न निरुज्झिस्सति। परिनिब्बन्तानं तेसं घानायतनञ्‍च नुप्पज्‍जति धम्मायतनञ्‍च न निरुज्झिस्सति।

यस्स वा पन धम्मायतनं…पे॰…? आमन्ता। (घानायतनमूलकं)

२४१. यस्स रूपायतनं नुप्पज्‍जति तस्स मनायतनं…पे॰… धम्मायतनं न निरुज्झिस्सतीति?

सब्बेसं चवन्तानं अरूपकानं उपपज्‍जन्तानं तेसं रूपायतनं नुप्पज्‍जति, नो च तेसं धम्मायतनं न निरुज्झिस्सति। परिनिब्बन्तानं तेसं रूपायतनञ्‍च नुप्पज्‍जति धम्मायतनञ्‍च न निरुज्झिस्सति।

यस्स वा पन धम्मायतनं…पे॰…? आमन्ता।

२४२. (क) यस्स मनायतनं नुप्पज्‍जति तस्स धम्मायतनं न निरुज्झिस्सतीति?

सब्बेसं चवन्तानं अचित्तकानं उपपज्‍जन्तानं तेसं मनायतनं नुप्पज्‍जति, नो च तेसं धम्मायतनं न निरुज्झिस्सति। परिनिब्बन्तानं तेसं मनायतनञ्‍च नुप्पज्‍जति धम्मायतनञ्‍च न निरुज्झिस्सति।

(ख) यस्स वा पन धम्मायतनं न निरुज्झिस्सति तस्स मनायतनं नुप्पज्‍जतीति? आमन्ता।

(ङ) पच्‍चनीकओकासो

२४३. यत्थ  चक्खायतनं नुप्पज्‍जति…पे॰…।

(च) पच्‍चनीकपुग्गलोकासा

२४४. (क) यस्स यत्थ चक्खायतनं नुप्पज्‍जति तस्स तत्थ सोतायतनं न निरुज्झिस्सतीति?

पञ्‍चवोकारा  चवन्तानं अचक्खुकानं कामावचरं उपपज्‍जन्तानं तेसं तत्थ चक्खायतनं नुप्पज्‍जति, नो च तेसं तत्थ सोतायतनं  न निरुज्झिस्सति। पञ्‍चवोकारे परिनिब्बन्तानं असञ्‍ञसत्तानं अरूपानं तेसं तत्थ चक्खायतनञ्‍च नुप्पज्‍जति सोतायतनञ्‍च न निरुज्झिस्सति।

(ख) यस्स वा पन यत्थ सोतायतनं न निरुज्झिस्सति तस्स तत्थ चक्खायतनं नुप्पज्‍जतीति? आमन्ता।

(क) यस्स यत्थ चक्खायतनं नुप्पज्‍जति तस्स तत्थ घानायतनं न निरुज्झिस्सतीति?

कामावचरा चवन्तानं अचक्खुकानं कामावचरं उपपज्‍जन्तानं तेसं तत्थ चक्खायतनं नुप्पज्‍जति, नो च तेसं तत्थ घानायतनं न निरुज्झिस्सति। कामावचरे परिनिब्बन्तानं रूपावचरा चवन्तानं असञ्‍ञसत्तानं अरूपानं तेसं तत्थ चक्खायतनञ्‍च नुप्पज्‍जति घानायतनञ्‍च न निरुज्झिस्सति।

(ख) यस्स वा पन यत्थ घानायतनं न निरुज्झिस्सति तस्स तत्थ चक्खायतनं नुप्पज्‍जतीति?

रूपावचरं उपपज्‍जन्तानं तेसं तत्थ घानायतनं न निरुज्झिस्सति, नो च तेसं तत्थ चक्खायतनं नुप्पज्‍जति। कामावचरे परिनिब्बन्तानं रूपावचरा चवन्तानं असञ्‍ञसत्तानं अरूपानं तेसं तत्थ घानायतनञ्‍च न निरुज्झिस्सति चक्खायतनञ्‍च नुप्पज्‍जति।

(क) यस्स यत्थ चक्खायतनं नुप्पज्‍जति तस्स तत्थ रूपायतनं न निरुज्झिस्सतीति?

पञ्‍चवोकारा चवन्तानं अचक्खुकानं कामावचरं उपपज्‍जन्तानं असञ्‍ञसत्तानं तेसं तत्थ चक्खायतनं नुप्पज्‍जति, नो च तेसं तत्थ रूपायतनं न निरुज्झिस्सति। पञ्‍चवोकारे परिनिब्बन्तानं अरूपानं तेसं तत्थ चक्खायतनञ्‍च नुप्पज्‍जति रूपायतनञ्‍च न  निरुज्झिस्सति।

(ख) यस्स वा पन यत्थ रूपायतनं न निरुज्झिस्सति तस्स तत्थ चक्खायतनं नुप्पज्‍जतीति? आमन्ता।

(क) यस्स  यत्थ चक्खायतनं नुप्पज्‍जति तस्स तत्थ मनायतनं न निरुज्झिस्सतीति?

पञ्‍चवोकारा चवन्तानं अचक्खुकानं कामावचरं उपपज्‍जन्तानं अरूपानं  तसं तत्थ चक्खायतनं नुप्पज्‍जति, नो च तेसं तत्थ मनायतनं न निरुज्झिस्सति। परिनिब्बन्तानं असञ्‍ञसत्तानं तेसं तत्थ चक्खायतनञ्‍च नुप्पज्‍जति मनायतनञ्‍च न निरुज्झिस्सति।

(ख) यस्स वा पन यत्थ मनायतनं न निरुज्झिस्सति तस्स तत्थ चक्खायतनं नुप्पज्‍जतीति? आमन्ता।

(क) यस्स यत्थ चक्खायतनं नुप्पज्‍जति तस्स तत्थ धम्मायतनं न निरुज्झिस्सतीति?

सब्बेसं चवन्तानं अचक्खुकानं उपपज्‍जन्तानं तेसं तत्थ चक्खायतनं नुप्पज्‍जति, नो च तेसं तत्थ धम्मायतनं न निरुज्झिस्सति। परिनिब्बन्तानं तेसं तत्थ चक्खायतनञ्‍च नुप्पज्‍जति धम्मायतनञ्‍च न निरुज्झिस्सति।

(ख) यस्स वा पन यत्थ धम्मायतनं न निरुज्झिस्सति तस्स तत्थ चक्खायतनं नुप्पज्‍जतीति? आमन्ता। (चक्खायतनमूलकं)

२४५. (क) यस्स यत्थ घानायतनं नुप्पज्‍जति तस्स तत्थ रूपायतनं न निरुज्झिस्सतीति?

कामावचरा चवन्तानं अघानकानं कामावचरं उपपज्‍जन्तानं रूपावचरानं तेसं तत्थ घानायतनं नुप्पज्‍जति, नो च तेसं तत्थ रूपायतनं न निरुज्झिस्सति। पञ्‍चवोकारे परिनिब्बन्तानं अरूपानं तेसं तत्थ घानायतनञ्‍च नुप्पज्‍जति रूपायतनञ्‍च न निरुज्झिस्सति।

(ख) यस्स वा पन यत्थ रूपायतनं न निरुज्झिस्सति तस्स तत्थ घानायतनं नुप्पज्‍जतीति? आमन्ता।

(क) यस्स यत्थ घानायतनं नुप्पज्‍जति तस्स तत्थ मनायतनं न निरुज्झिस्सतीति?

कामावचरा चवन्तानं अघानकानं कामावचरं उपपज्‍जन्तानं रूपावचरानं  अरूपावचरानं तेसं तत्थ घानायतनं नुप्पज्‍जति, नो च तेसं तत्थ मनायतनं न निरुज्झिस्सति। परिनिब्बन्तानं असञ्‍ञसत्तानं तेसं तत्थ घानायतनञ्‍च नुप्पज्‍जति मनायतनञ्‍च न निरुज्झिस्सति।

(ख) यस्स वा पन यत्थ मनायतनं न निरुज्झिस्सति तस्स तत्थ घानायतनं नुप्पज्‍जतीति? आमन्ता।

(क) यस्स यत्थ घानायतनं नुप्पज्‍जति तस्स तत्थ धम्मायतनं न निरुज्झिस्सतीति?

सब्बेसं चवन्तानं अघानकानं उपपज्‍जन्तानं तेसं तत्थ घानायतनं नुप्पज्‍जति, नो च तेसं तत्थ धम्मायतनं न निरुज्झिस्सति। परिनिब्बन्तानं तेसं तत्थ घानायतनञ्‍च नुप्पज्‍जति धम्मायतनञ्‍च न निरुज्झिस्सति।

(ख) यस्स वा पन यत्थ धम्मायतनं न निरुज्झिस्सति तस्स तत्थ घानायतनं नुप्पज्‍जतीति? आमन्ता। (घानायतनमूलकं)

२४६. (क) यस्स  यत्थ रूपायतनं नुप्पज्‍जति तस्स तत्थ मनायतनं न निरुज्झिस्सतीति?

पञ्‍चवोकारा चवन्तानं अरूपानं तेसं तत्थ रूपायतनं नुप्पज्‍जति, नो च तेसं तत्थ मनायतनं न निरुज्झिस्सति। परिनिब्बन्तानं असञ्‍ञसत्ता चवन्तानं तेसं तत्थ रूपायतनञ्‍च नुप्पज्‍जति मनायतनञ्‍च न निरुज्झिस्सति।

(ख) यस्स वा पन यत्थ मनायतनं  न निरुज्झिस्सति तस्स तत्थ रूपायतनं नुप्पज्‍जतीति?

असञ्‍ञसत्तं उपपज्‍जन्तानं तेसं तत्थ मनायतनं न निरुज्झिस्सति, नो च तेसं तत्थ रूपायतनं नुप्पज्‍जति। परिनिब्बन्तानं असञ्‍ञसत्ता चवन्तानं तेसं तत्थ मनायतनञ्‍च न निरुज्झिस्सति रूपायतनञ्‍च नुप्पज्‍जति।

(क) यस्स  यत्थ रूपायतनं नुप्पज्‍जति तस्स तत्थ धम्मायतनं न निरुज्झिस्सतीति?

सब्बेसं चवन्तानं अरूपकानं उपपज्‍जन्तानं तेसं तत्थ रूपायतनं नुप्पज्‍जति, नो च तेसं तत्थ धम्मायतनं न निरुज्झिस्सति। परिनिब्बन्तानं तेसं तत्थ रूपायतनञ्‍च नुप्पज्‍जति धम्मायतनञ्‍च न निरुज्झिस्सति।

(ख) यस्स वा पन यत्थ धम्मायतनं न निरुज्झिस्सति तस्स तत्थ रूपायतनं नुप्पज्‍जतीति? आमन्ता।

२४७. (क) यस्स यत्थ मनायतनं नुप्पज्‍जति तस्स तत्थ धम्मायतनं न निरुज्झिस्सतीति?

सब्बेसं चवन्तानं अचित्तकानं उपपज्‍जन्तानं तेसं तत्थ मनायतनं नुप्पज्‍जति, नो च तेसं तत्थ धम्मायतनं न निरुज्झिस्सति। परिनिब्बन्तानं तेसं तत्थ मनायतनञ्‍च नुप्पज्‍जति धम्मायतनञ्‍च न निरुज्झिस्सति।

(ख) यस्स वा पन यत्थ धम्मायतनं न निरुज्झिस्सति तस्स तत्थ मनायतनं नुप्पज्‍जतीति? आमन्ता।

(६) अतीतानागतवारो

(क) अनुलोमपुग्गलो

२४८. (क) यस्स चक्खायतनं उप्पज्‍जित्थ तस्स सोतायतनं निरुज्झिस्सतीति?

पञ्‍चवोकारे परिनिब्बन्तानं अरूपे पच्छिमभविकानं ये च  अरूपं उपपज्‍जित्वा परिनिब्बायिस्सन्ति तेसं चवन्तानं तेसं चक्खायतनं उप्पज्‍जित्थ, नो च तेसं सोतायतनं निरुज्झिस्सति। इतरेसं तेसं चक्खायतनञ्‍च उप्पज्‍जित्थ सोतायतनञ्‍च निरुज्झिस्सति।

(ख) यस्स  वा पन सोतायतनं निरुज्झिस्सति तस्स चक्खायतनं उप्पज्‍जित्थाति? आमन्ता।

(यथा  निरोधवारे अतीतानागता [अतीतेनानागता (स्या॰)] पुच्छा यस्सकम्पि यत्थकम्पि यस्सयत्थकम्पि अनुलोमम्पि पच्‍चनीकम्पि विभत्तं, एवं उप्पादनिरोधेपि अतीतानागता पुच्छा विभजितब्बा।)

उप्पादनिरोधवारो।

पवत्तिवारो निट्ठितो।

३. परिञ्‍ञावारो

१. पच्‍चुप्पन्‍नवारो

२४९. (क) यो चक्खायतनं परिजानाति सो सोतायतनं परिजानातीति? आमन्ता।

(ख) यो वा पन सोतायतनं परिजानाति सो चक्खायतनं परिजानातीति? आमन्ता।

(क) यो चक्खायतनं न परिजानाति सो सोतायतनं न परिजानातीति? आमन्ता।

(ख) यो वा पन सोतायतनं न परिजानाति सो चक्खायतनं न परिजानातीति? आमन्ता।

२. अतीतवारो

२५०. (क) यो चक्खायतनं परिजानित्थ सो सोतायतनं परिजानित्थाति? आमन्ता।

(ख) यो  वा पन सोतायतनं परिजानित्थ सो चक्खायतनं परिजानित्थाति? आमन्ता।

(क) यो चक्खायतनं न परिजानित्थ सो सोतायतनं न परिजानित्थाति? आमन्ता।

(ख) यो वा पन सोतायतनं न  परिजानित्थ सो चक्खायतनं न परिजानित्थाति? आमन्ता।

३. अनागतवारो

२५१. (क) यो चक्खायतनं परिजानिस्सति सो सोतायतनं परिजानिस्सतीति? आमन्ता।

(ख) यो वा पन सोतायतनं परिजानिस्सति सो चक्खायतनं परिजानिस्सतीति? आमन्ता।

(क) यो  चक्खायतनं न परिजानिस्सति सो सोतायतनं न परिजानिस्सतीति? आमन्ता।

(ख) यो वा पन सोतायतनं न परिजानिस्सति सो चक्खायतनं न परिजानिस्सतीति? आमन्ता।

४. पच्‍चुप्पन्‍नातीतवारो

२५२. (क) यो चक्खायतनं परिजानाति सो सोतायतनं परिजानित्थाति? नो।

(ख) यो वा पन सोतायतनं परिजानित्थ सो चक्खायतनं परिजानातीति? नो।

(क) यो चक्खायतनं न परिजानाति सो सोतायतनं न परिजानित्थाति?

अरहा चक्खायतनं न परिजानाति, नो च सोतायतनं न परिजानित्थ। अग्गमग्गसमङ्गिञ्‍च अरहन्तञ्‍च ठपेत्वा अवसेसा पुग्गला चक्खायतनञ्‍च न परिजानन्ति सोतायतनञ्‍च न परिजानित्थ।

(ख) यो  वा पन सोतायतनं न परिजानित्थ सो चक्खायतनं न परिजानातीति?

अग्गमग्गसमङ्गी सोतायतनं न परिजानित्थ, नो च चक्खायतनं न परिजानाति। अग्गमग्गसमङ्गिञ्‍च अरहन्तञ्‍च ठपेत्वा अवसेसा पुग्गला सोतायतनञ्‍च न परिजानित्थ चक्खायतनञ्‍च न परिजानन्ति।

५. पच्‍चुप्पन्‍नानागतवारो

२५३. (क) यो चक्खायतनं परिजानाति सो सोतायतनं परिजानिस्सतीति? नो।

(ख) यो वा पन सोतायतनं परिजानिस्सति सो चक्खायतनं परिजानातीति? नो।

(क) यो चक्खायतनं न परिजानाति सो सोतायतनं न परिजानिस्सतीति?

ये मग्गं पटिलभिस्सन्ति ते चक्खायतनं न परिजानन्ति, नो च सोतायतनं न परिजानिस्सन्ति। अरहा ये च पुथुज्‍जना मग्गं न पटिलभिस्सन्ति ते चक्खायतनञ्‍च न परिजानन्ति सोतायतनञ्‍च न परिजानिस्सन्ति।

(ख) यो वा पन सोतायतनं न परिजानिस्सति सो चक्खायतनं न परिजानातीति?

अग्गमग्गसमङ्गी सोतायतनं न परिजानिस्सति, नो च चक्खायतनं न परिजानाति। अरहा ये च पुथुज्‍जना मग्गं न पटिलभिस्सन्ति ते सोतायतनञ्‍च न परिजानिस्सन्ति चक्खायतनञ्‍च न परिजानन्ति।

६. अतीतानागतवारो

२५४. (क) यो  चक्खायतनं परिजानित्थ सो सोतायतनं परिजानिस्सतीति? नो।

(ख) यो वा पन सोतायतनं परिजानिस्सति सो चक्खायतनं परिजानित्थाति? नो।

(क) यो  चक्खायतनं न परिजानित्थ सो सोतायतनं न परिजानिस्सतीति?

ये मग्गं पटिलभिस्सन्ति ते चक्खायतनं न परिजानित्थ, नो च सोतायतनं न परिजानिस्सन्ति। अग्गमग्गसमङ्गी ये च पुथुज्‍जना मग्गं न पटिलभिस्सन्ति ते चक्खायतनञ्‍च न परिजानित्थ सोतायतनञ्‍च न परिजानिस्सन्ति।

(ख) यो वा पन सोतायतनं न परिजानिस्सति सो चक्खायतनं न परिजानित्थाति?

अरहा सोतायतनं न परिजानिस्सति, नो च चक्खायतनं न परिजानित्थ। अग्गमग्गसमङ्गी ये च पुथुज्‍जना मग्गं न पटिलभिस्सन्ति ते सोतायतनञ्‍च न परिजानिस्सन्ति चक्खायतनञ्‍च न परिजानित्थ।

परिञ्‍ञावारो।

आयतनयमकं निट्ठितं।

॥ नमो तस्स भगवतो अरहतो सम्मासम्बुद्धस्स॥

४. धातुयमकं

१. पण्णत्तिवारो

(क) उद्देसो

१. अट्ठारस  धातुयो – चक्खुधातु, सोतधातु, घानधातु, जिव्हाधातु, कायधातु, रूपधातु, सद्दधातु, गन्धधातु, रसधातु, फोट्ठब्बधातु, चक्खुविञ्‍ञाणधातु, सोतविञ्‍ञाणधातु, घानविञ्‍ञाणधातु, जिव्हाविञ्‍ञाणधातु, कायविञ्‍ञाणधातु, मनोधातु, मनोविञ्‍ञाणधातु, धम्मधातु।

१. पदसोधनवारो

(क) अनुलोमं

२. (क) चक्खु चक्खुधातु?

(ख) चक्खुधातु चक्खु?

(क) सोतं सोतधातु?

(ख) सोतधातु सोतं?…पे॰…

(क) चक्खुविञ्‍ञाणं  चक्खुविञ्‍ञाणधातु?

(ख) चक्खुविञ्‍ञाणधातु चक्खुविञ्‍ञाणं?…पे॰…

(क) मनो मनोधातु?

(ख) मनोधातु मनो?

(क) मनोविञ्‍ञाणं मनोविञ्‍ञाणधातु?

(ख) मनोविञ्‍ञाणधातु मनोविञ्‍ञाणं?

(क) धम्मो धम्मधातु?

(ख) धम्मधातु धम्मो?

(ख) पच्‍चनीकं

३. (क) न  चक्खु न चक्खुधातु?

(ख) न चक्खुधातु न चक्खु?

(क) न सोतं न सोतधातु?

(ख) न सोतधातु न सोतं?…पे॰…

(क) न चक्खुविञ्‍ञाणं न चक्खुविञ्‍ञाणधातु?

(ख) न चक्खुविञ्‍ञाणधातु न चक्खुविञ्‍ञाणं?…पे॰…

(क) न मनो न मनोधातु?

(ख) न मनोधातु न मनो?

(क) न मनोविञ्‍ञाणं न मनोविञ्‍ञाणधातु?

(ख) न मनोविञ्‍ञाणधातु न मनोविञ्‍ञाणं?

(क) न धम्मो न धम्मधातु?

(ख) न धम्मधातु न धम्मो?

२. पदसोधनमूलचक्‍कवारो

(क) अनुलोमं

४. (क) चक्खु  चक्खुधातु?

(ख) धातू [धातु (सी॰ क॰) अञ्‍ञेहि यमकेहि संसन्दितब्बं] सोतधातु?…पे॰…

(क) चक्खु चक्खुधातु?

(ख) धातू धम्मधातु?

(यथा आयतनयमके चक्‍कं बन्धितं एवमिध चक्‍कं बन्धितब्बं।)

(ख) पच्‍चनीकं

५. (क) न चक्खु न चक्खुधातु?

(ख) न धातू न सोतधातु?

(क) न चक्खु न चक्खुधातु?

(ख) न धातू न घानधातु?…पे॰…

(क) न चक्खु न चक्खुधातु?

(ख) न धातू न धम्मधातु?…पे॰…

(क) न धम्मो न धम्मधातु?

(ख) न धातू न चक्खुधातु?…पे॰…

(क) न धम्मो न धम्मधातु?

(ख) न धातू न मनोविञ्‍ञाणधातु? (चक्‍कं बन्धितब्बं)।

३. सुद्धधातुवारो

(क) अनुलोमं

६. (क) चक्खु  धातु?

(ख) धातू चक्खु?

(क) सोतं धातु?

(ख) धातू सोतं?

घानं धातु?…पे॰… जिव्हा धातु?… कायो धातु?… रूपं धातु?… सद्दो धातु?… गन्धो धातु?… रसो धातु?… फोट्ठब्बो धातु?…

(क) चक्खुविञ्‍ञाणं धातु?

(ख) धातू चक्खुविञ्‍ञाणं?

(क) सोतविञ्‍ञाणं धातु?

(ख) धातू सोतविञ्‍ञाणं?

… घानविञ्‍ञाणं?…पे॰… जिव्हाविञ्‍ञाणं?… कायविञ्‍ञाणं?

(क) मनो धातु?

(ख) धातू मनो?

(क) मनोविञ्‍ञाणं धातु?

(ख) धातू मनोविञ्‍ञाणं?

(क) धम्मो धातु?

(ख) धातू धम्मो?

(ख) पच्‍चनीकं

७. (क) न  चक्खु न धातु?

(ख) न धातू न चक्खु?

(क) न सोतं न धातु?

(ख) न धातू न सोतं?

… न घानं?… न जिव्हा?… न कायो?… न रूपं? … न सद्दो?… न गन्धो?… न रसो?… न फोट्ठब्बो?

(क) न चक्खुविञ्‍ञाणं न धातु?

(ख) न धातू न चक्खुविञ्‍ञाणं?

… न सोतविञ्‍ञाणं?…पे॰… न घानविञ्‍ञाणं?… न जिव्हाविञ्‍ञाणं?

(क) न कायविञ्‍ञाणं न धातु?

(ख) न धातू न कायविञ्‍ञाणं?

(क) न मनो न धातु?

(ख) न  धातू न मनो?

(क) न मनोविञ्‍ञाणं न धातु?

(ख) न धातू न मनोविञ्‍ञाणं?

(क) न धम्मो न धातु?

(ख) न धातू न धम्मो?

४. सुद्धधातुमूलचक्‍कवारो

(क) अनुलोमं

८. (क) चक्खु धातु?

(ख) धातू सोतं?…पे॰…

(क) चक्खु धातु?

(ख) धातू धम्मो?…पे॰…

(क) धम्मो  धातु?

(ख) धातू चक्खु?…पे॰…

(क) धम्मो धातु?

(ख) धातू मनोविञ्‍ञाणं? (चक्‍कं बन्धितब्बं)।

(ख) पच्‍चनीकं

९. (क) न  चक्खु न धातु?

(ख) न धातू न सोतं?

(क) न चक्खु न धातु?

(ख) न धातू न घानं?…पे॰…।

(क) न चक्खु न धातु?

(ख) न धातू न धम्मो?…पे॰…

(क) न धम्मो न धातु?

(ख) न धातू न चक्खु?…पे॰…

(क) न धम्मो न धातु?

(ख) न धातू न मनोविञ्‍ञाणं? (चक्‍कं बन्धितब्बं)।

पण्णत्तिउद्देसवारो।

(ख) निद्देसो

१. पदसोधनवारो

(क) अनुलोमं

१०. (क) चक्खु  चक्खुधातूति?

दिब्बचक्खु पञ्‍ञाचक्खु चक्खु, न चक्खुधातु। चक्खुधातु चक्खु चेव चक्खुधातु च।

(ख) चक्खुधातु चक्खूति? आमन्ता।

(क) सोतं सोतधातूति?

दिब्बसोतं तण्हासोतं सोतं, न सोतधातु। सोतधातु सोतञ्‍चेव सोतधातु च।

(ख) सोतधातु सोतन्ति? आमन्ता।

(क) घानं घानधातूति? आमन्ता।

(ख) घानधातु घानन्ति? आमन्ता। (जिव्हापि घानधातुसदिसा)।

(क) कायो कायधातूति?

कायधातुं ठपेत्वा अवसेसो कायो [अवसेसो कायो कायो (स्या॰)], न कायधातु। कायधातु कायो  चेव कायधातु च।

(ख) कायधातु कायोति? आमन्ता।

(क) रूपं रूपधातूति?

रूपधातुं ठपेत्वा अवसेसं रूपं, न रूपधातु। रूपधातु रूपञ्‍चेव रूपधातु च।

(ख) रूपधातु रूपन्ति? आमन्ता। (सद्दो घानसदिसो)।

(क) गन्धो  गन्धधातूति?

सीलगन्धो समाधिगन्धो पञ्‍ञागन्धो गन्धो, न गन्धधातु। गन्धधातु गन्धो चेव गन्धधातु च।

(ख) गन्धधातु गन्धोति? आमन्ता।

(क) रसो रसधातूति?

अत्थरसो धम्मरसो विमुत्तिरसो रसो, न रसधातु। रसधातु रसो चेव रसधातु च।

(ख) रसधातु रसोति? आमन्ता। (फोट्ठब्बो घानसदिसो)।

(क) चक्खुविञ्‍ञाणं चक्खुविञ्‍ञाणधातूति? आमन्ता।

(ख) चक्खुविञ्‍ञाणधातु चक्खुविञ्‍ञाणन्ति? आमन्ता।

सोतविञ्‍ञाणं…पे॰… घानविञ्‍ञाणं… जिव्हाविञ्‍ञाणं… कायविञ्‍ञाणं…।

(क) मनो मनोधातूति?

मनोधातुं ठपेत्वा अवसेसो मनो, न मनोधातु। मनोधातु मनो चेव मनोधातु च।

(ख) मनोधातु मनोति? आमन्ता।

(क) मनोविञ्‍ञाणं मनोविञ्‍ञाणधातूति? आमन्ता।

(ख) मनोविञ्‍ञाणधातु मनोविञ्‍ञाणन्ति? आमन्ता।

(क) धम्मो धम्मधातूति?

धम्मधातुं ठपेत्वा अवसेसो धम्मो, न धम्मधातु। धम्मधातु धम्मो चेव धम्मधातु च।

(ख) धम्मधातु धम्मोति? आमन्ता।

(ख) पच्‍चनीकं

११. (क) न  चक्खु न चक्खुधातूति? आमन्ता।

(ख) न चक्खुधातु न चक्खूति?

दिब्बचक्खु पञ्‍ञाचक्खु न चक्खुधातु, चक्खु। चक्खुञ्‍च चक्खुधातुञ्‍च ठपेत्वा अवसेसं न चेव चक्खु न च चक्खुधातु।

(क) न सोतं न  सोतधातूति? आमन्ता।

(ख) न सोतधातु न सोतन्ति?

दिब्बसोतं तण्हासोतं न सोतधातु, सोतं। सोतञ्‍च सोतधातुञ्‍च ठपेत्वा अवसेसं न चेव सोतं न च सोतधातु।

(क) न  घानं न घानधातूति? आमन्ता।

(ख) न घानधातु न घानन्ति? आमन्ता।

न जिव्हा… (संखित्तं [यं संखित्तं (स्या॰)], उभतो आमन्ता)।

(क) न कायो न कायधातूति? आमन्ता।

(ख) न कायधातु न कायोति?

कायधातुं ठपेत्वा अवसेसो न कायधातु, कायो। कायञ्‍च कायधातुञ्‍च ठपेत्वा अवसेसो [अवसेसो कायो (स्या॰)] न चेव कायो न च कायधातु।

(क) न रूपं न रूपधातूति? आमन्ता।

(ख) न रूपधातु न रूपन्ति?

रूपधातुं ठपेत्वा अवसेसं न रूपधातु, रूपं। रूपञ्‍च रूपधातुञ्‍च ठपेत्वा अवसेसं न चेव रूपं न च रूपधातु।

न सद्दो…पे॰… न गन्धो न गन्धधातूति? आमन्ता।

न गन्धधातु न गन्धोति?

सीलगन्धो समाधिगन्धो पञ्‍ञागन्धो न गन्धधातु, गन्धो। गन्धञ्‍च गन्धधातुञ्‍च ठपेत्वा अवसेसो न चेव गन्धो न च गन्धधातु।

(क) न  रसो न रसधातूति? आमन्ता।

(ख) न रसधातु न रसोति?

अत्थरसो धम्मरसो विमुत्तिरसो न रसधातु, रसो। रसञ्‍च रसधातुञ्‍च ठपेत्वा अवसेसो न चेव रसो न च रसधातु।

न फोट्ठब्बो…पे॰… न चक्खुविञ्‍ञाणं न चक्खुविञ्‍ञाणधातूति? आमन्ता।

न चक्खुविञ्‍ञाणधातु न चक्खुविञ्‍ञाणन्ति? आमन्ता।

न सोतविञ्‍ञाणं…पे॰… न घानविञ्‍ञाणं… न जिव्हाविञ्‍ञाणं… न कायविञ्‍ञाणं…।

(क) न मनो न मनोधातूति? आमन्ता।

(ख) न मनोधातु न मनोति?

मनोधातुं ठपेत्वा  अवसेसो न मनोधातु, मनो। मनञ्‍च मनोधातुञ्‍च ठपेत्वा अवसेसो न चेव मनो न च मनोधातु।

(क) न मनोविञ्‍ञाणं न मनोविञ्‍ञाणधातूति? आमन्ता।

(ख) न मनोविञ्‍ञाणधातु न मनोविञ्‍ञाणन्ति? आमन्ता।

(क) न धम्मो न धम्मधातूति? आमन्ता।

(ख) न धम्मधातु न धम्मोति?

धम्मधातुं ठपेत्वा अवसेसो न धम्मधातु, धम्मो। धम्मञ्‍च धम्मधातुञ्‍च ठपेत्वा अवसेसो न चेव धम्मो न च धम्मधातु।

२. पदसोधनमूलचक्‍कवारो

(क) अनुलोमं

१२. (क) चक्खु  चक्खुधातूति?

दिब्बचक्खु पञ्‍ञाचक्खु चक्खु, न चक्खुधातु। चक्खुधातु चक्खु चेव चक्खुधातु च।

(ख) धातू  सोतधातूति?

सोतधातु धातु चेव सोतधातु च। अवसेसा धातू [अवसेसा धातू धातू (स्या॰)] न सोतधातु।

(क) चक्खु चक्खुधातूति?

दिब्बचक्खु पञ्‍ञाचक्खु चक्खु, न चक्खुधातु। चक्खुधातु चक्खु चेव चक्खुधातु च। धातू घानधातु…पे॰… धातू धम्मधातूति?

धम्मधातु धातु चेव धम्मधातु च। अवसेसा धातू न धम्मधातु।

(यथा आयतनयमके पण्णत्ति एवं धातुयमकेपि पण्णत्ति। चक्‍कं बन्धितब्बं)।

(ख) पच्‍चनीकं

१३. (क) न चक्खु न चक्खुधातूति? आमन्ता।

(ख) न धातू न सोतधातूति? आमन्ता।

न चक्खु न चक्खुधातूति? आमन्ता।

न धातू न घानधातु…पे॰… न धातू न धम्मधातूति? आमन्ता।

(चक्‍कं बन्धितब्बं, सब्बे आमन्ता उभतोपि सेसेपि)।

३. सुद्धधातुवारो

(क) अनुलोमं

१४. (क) चक्खु  धातूति? आमन्ता।

(ख) धातू चक्खुधातूति?

चक्खुधातु धातु चेव चक्खुधातु च। अवसेसा धातू न चक्खुधातु।

सोतं धातूति? आमन्ता।

घानं…पे॰… जिव्हा… कायो… रूपं… सद्दो… गन्धो… रसो… फोट्ठब्बो…।

(क) चक्खुविञ्‍ञाणं धातूति? आमन्ता।

(ख) धातू चक्खुविञ्‍ञाणधातूति?

चक्खुविञ्‍ञाणधातु धातु चेव चक्खुविञ्‍ञाणधातु च। अवसेसा धातू  न  चक्खुविञ्‍ञाणधातु। सोतविञ्‍ञाणं…पे॰… घानविञ्‍ञाणं… जिव्हाविञ्‍ञाणं… कायविञ्‍ञाणं…।

(क) मनो धातूति? आमन्ता।

(ख) धातू मनोधातूति?

मनोधातु धातु चेव मनोधातु च। अवसेसा धातू न मनोधातु।

(क) मनोविञ्‍ञाणं धातूति? आमन्ता।

(ख) धातू मनोविञ्‍ञाणधातूति?

मनोविञ्‍ञाणधातु धातु चेव मनोविञ्‍ञाणधातु च। अवसेसा धातू न मनोविञ्‍ञाणधातु।

(क) धम्मो धातूति? आमन्ता।

(ख) धातू धम्मधातूति?

धम्मधातु धातु चेव धम्मधातु च। अवसेसा धातू न धम्मधातु।

(ख) पच्‍चनीकं

१५. (क) न चक्खु न धातूति?

चक्खुं ठपेत्वा अवसेसा धातू न चक्खु, धातु। चक्खुञ्‍च धातुञ्‍च ठपेत्वा अवसेसा न चेव चक्खु न च धातू।

(ख) न धातू न चक्खूति? आमन्ता।

न सोतं न धातूति?

सोतं ठपेत्वा…पे॰… घानं ठपेत्वा…पे॰… जिव्ह ठपेत्वा…पे॰…।

(क) न कायो न धातूति? आमन्ता।

(ख) न धातू न कायधातूति? आमन्ता।

न रूपं न धातूति?

रूपं ठपेत्वा…पे॰… सद्दं… गन्धं… रसं… फोट्ठब्बं… चक्खुविञ्‍ञाणं…पे॰…  मनोविञ्‍ञाणं ठपेत्वा…पे॰…।

(क) न  धम्मो न धातूति? आमन्ता।

(ख) न धातू न धम्मधातूति? आमन्ता।

४. सुद्धधातुमूलचक्‍कवारो

(क) अनुलोमं

१६. (क) चक्खु धातूति? आमन्ता।

(ख) धातू सोतधातूति?

सोतधातु धातु चेव सोतधातु च। अवसेसा धातू न सोतधातु।

चक्खु धातूति? आमन्ता।

धातू घानधातु…पे॰… धातू धम्मधातूति?

धम्मधातु धातु चेव धम्मधातु च। अवसेसा धातू न धम्मधातु। (चक्‍कं बन्धितब्बं)।

(ख) पच्‍चनीकं

१७. (क) न  चक्खु न धातूति?

चक्खुं ठपेत्वा अवसेसा धातू न चक्खुधातु। चक्खुञ्‍च धातुञ्‍च ठपेत्वा अवसेसा न चेव चक्खु न च धातु।

(ख) न धातू न सोतधातूति? आमन्ता।

न चक्खु न धातूति?

चक्खुं ठपेत्वा अवसेसा धातू न चक्खु, धातु। चक्खु च धातुञ्‍च ठपेत्वा अवसेसा न चेव चक्खु न च धातु। न धातू न घानधातु…पे॰… न धातू न धम्मधातूति? आमन्ता।

(क) न धम्मो न धातूति? आमन्ता।

(ख) न धातू न चक्खुधातूति? आमन्ता।

न धम्मो न धातूति? आमन्ता।

न  धातू न सोतधातु…पे॰… न धातू न मनोविञ्‍ञाणधातूति? आमन्ता। (चक्‍कं बन्धितब्बं)।

(यथा आयतनयमकस्स पण्णत्ति एवं धातुयमकस्स पण्णत्ति वित्थारेतब्बा)

पण्णत्तिनिद्देसवारो।

२. पवत्तिवारो १. उप्पादवारो

(१) पच्‍चुप्पन्‍नवारो

(क) अनुलोमपुग्गलो

१८. (क) यस्स  चक्खुधातु उप्पज्‍जति तस्स सोतधातु उप्पज्‍जतीति?

सचक्खुकानं असोतकानं उपपज्‍जन्तानं तेसं चक्खुधातु उप्पज्‍जति, नो च तेसं सोतधातु उप्पज्‍जति। सचक्खुकानं ससोतकानं उपपज्‍जन्तानं तेसं चक्खुधातु च उप्पज्‍जति सोतधातु च उप्पज्‍जति।

(ख) यस्स वा पन सोतधातु उप्पज्‍जति तस्स चक्खुधातु उप्पज्‍जतीति?

ससोतकानं अचक्खुकानं उपपज्‍जन्तानं तेसं सोतधातु उप्पज्‍जति, नो च तेसं चक्खुधातु उप्पज्‍जति। ससोतकानं सचक्खुकानं उपपज्‍जन्तानं तेसं सोतधातु च उप्पज्‍जति चक्खुधातु च उप्पज्‍जति।

(क) यस्स  चक्खुधातु उप्पज्‍जति तस्स घानधातु उप्पज्‍जतीति?

सचक्खुकानं अघानकानं उपपज्‍जन्तानं तेसं चक्खुधातु उप्पज्‍जति, नो च तेसं घानधातु  उप्पज्‍जति। सचक्खुकानं सघानकानं उपपज्‍जन्तानं तेसं चक्खुधातु च उप्पज्‍जति घानधातु च उप्पज्‍जति।

(ख) यस्स वा पन घानधातु उप्पज्‍जति तस्स चक्खुधातु उप्पज्‍जतीति?

सघानकानं अचक्खुकानं उपपज्‍जन्तानं तेसं घानधातु उप्पज्‍जति, नो च तेसं चक्खुधातु उप्पज्‍जति। सघानकानं सचक्खुकानं उपपज्‍जन्तानं तेसं घानधातु च उप्पज्‍जति चक्खुधातु च उप्पज्‍जति।

(क) यस्स चक्खुधातु उप्पज्‍जति तस्स रूपधातु उप्पज्‍जतीति? आमन्ता।

(ख) यस्स वा पन रूपधातु उप्पज्‍जति तस्स चक्खुधातु उप्पज्‍जतीति?

सरूपकानं अचक्खुकानं उपपज्‍जन्तानं तेसं रूपधातु उप्पज्‍जति, नो च तेसं चक्खुधातु उप्पज्‍जति। सचक्खुकानं उपपज्‍जन्तानं तेसं रूपधातु च उप्पज्‍जति चक्खुधातु च उप्पज्‍जति।

(क) यस्स चक्खुधातु उप्पज्‍जति तस्स मनोविञ्‍ञाणधातु उप्पज्‍जतीति? आमन्ता।

(ख) यस्स वा पन मनोविञ्‍ञाणधातु उप्पज्‍जति तस्स चक्खुधातु उप्पज्‍जतीति?

सचित्तकानं अचक्खुकानं उपपज्‍जन्तानं तेसं मनोविञ्‍ञाणधातु उप्पज्‍जति, नो च तेसं चक्खुधातु उप्पज्‍जति। सचक्खुकानं उपपज्‍जन्तानं तेसं मनोविञ्‍ञाणधातु च उप्पज्‍जति चक्खुधातु च उप्पज्‍जति।

(क) यस्स चक्खुधातु उप्पज्‍जति तस्स धम्मधातु उप्पज्‍जतीति? आमन्ता।

(ख) यस्स वा पन धम्मधातु उप्पज्‍जति तस्स चक्खुधातु उप्पज्‍जतीति?

अचक्खुकानं उपपज्‍जन्तानं तेसं धम्मधातु उप्पज्‍जति, नो च तेसं  चक्खुधातु उप्पज्‍जति। सचक्खुकानं उपपज्‍जन्तानं तेसं धम्मधातु च उप्पज्‍जति चक्खुधातु च उप्पज्‍जति।

(यथा आयतनयमकं विभत्तं एवं धातुयमकम्पि विभजितब्बं, सदिसं कातब्बं)।

३. परिञ्‍ञावारो

१९. यो चक्खुधातुं परिजानाति सो सोतधातुं परिजानातीति? आमन्ता।…पे॰… (धातुयमकं परिपुण्णं पेय्यालेन)।

धातुयमकं निट्ठितं।

॥ नमो तस्स भगवतो अरहतो सम्मासम्बुद्धस्स॥

५. सच्‍चयमकं

१. पण्णत्तिवारो

(क) उद्देसो

१. चत्तारि  सच्‍चानि – दुक्खसच्‍चं, समुदयसच्‍चं निरोधसच्‍चं, मग्गसच्‍चं।

१. पदसोधनवारो

(क) अनुलोमं

२. (क) दुक्खं दुक्खसच्‍चं?

(ख) दुक्खसच्‍चं दुक्खं?

(क) समुदयो समुदयसच्‍चं?

(ख) समुदयसच्‍चं समुदयो?

(क) निरोधो निरोधसच्‍चं?

(ख) निरोधसच्‍चं निरोधो?

(क) मग्गो मग्गसच्‍चं?

(ख) मग्गसच्‍चं मग्गो?

(ख) पच्‍चनीकं

३. (क) न  दुक्खं न दुक्खसच्‍चं?

(ख) न दुक्खसच्‍चं न दुक्खं?

(क) न समुदयो न समुदयसच्‍चं?

(ख) न समुदयसच्‍चं न समुदयो?

(क) न निरोधो न निरोधसच्‍चं?

(ख) न निरोधसच्‍चं न निरोधो?

(क) न मग्गो न मग्गसच्‍चं?

(ख) न मग्गसच्‍चं न मग्गो?

२. पदसोधनमूलचक्‍कवारो

(क) अनुलोमं

४. (क) दुक्खं  दुक्खसच्‍चं?

(ख) सच्‍चा समुदयसच्‍चं?

(क) दुक्खं दुक्खसच्‍चं?

(ख) सच्‍चा निरोधसच्‍चं?

(क) दुक्खं दुक्खसच्‍चं?

(ख) सच्‍चा मग्गसच्‍चं?

(क) समुदयो समुदयसच्‍चं?

(ख) सच्‍चा दुक्खसच्‍चं?

(क) समुदयो समुदयसच्‍चं?

(ख) सच्‍चा निरोधसच्‍चं?

(क) समुदयो समुदयसच्‍चं?

(ख) सच्‍चा  मग्गसच्‍चं?

(क) निरोधो निरोधसच्‍चं?

(ख) सच्‍चा दुक्खसच्‍चं?

(क) निरोधो निरोधसच्‍चं?

(ख) सच्‍चा समुदयसच्‍चं?

(क) निरोधो निरोधसच्‍चं?

(ख) सच्‍चा मग्गसच्‍चं?

(क) मग्गो मग्गसच्‍चं?

(ख) सच्‍चा दुक्खसच्‍चं?

(क) मग्गो मग्गसच्‍चं?

(ख) सच्‍चा समुदयसच्‍चं?

(क) मग्गो मग्गसच्‍चं?

(ख) सच्‍चा निरोधसच्‍चं?

(ख) पच्‍चनीकं

५. (क) न दुक्खं न दुक्खसच्‍चं?

(ख) न सच्‍चा न समुदयसच्‍चं?

(क) न दुक्खं न दुक्खसच्‍चं?

(ख) न सच्‍चा न निरोधसच्‍चं?

(क) न दुक्खं न दुक्खसच्‍चं?

(ख) न सच्‍चा न मग्गसच्‍चं?

(क) न समुदयो न समुदयसच्‍चं?

(ख) न सच्‍चा न दुक्खसच्‍चं?

(क) न समुदयो न समुदयसच्‍चं?

(ख) न सच्‍चा न निरोधसच्‍चं?

(क) न समुदयो न समुदयसच्‍चं?

(ख) न सच्‍चा न मग्गसच्‍चं?

(क) न  निरोधो न निरोधसच्‍चं?

(ख) न सच्‍चा न दुक्खसच्‍चं?

(क) न निरोधो न निरोधसच्‍चं?

(ख) न सच्‍चा न समुदयसच्‍चं?

(क) न निरोधो न निरोधसच्‍चं?

(ख) न सच्‍चा न मग्गसच्‍चं?

(क) न मग्गो न मग्गसच्‍चं?

(ख) न सच्‍चा न दुक्खसच्‍चं?

(क) न मग्गो न मग्गसच्‍चं?

(ख) न सच्‍चा न समुदयसच्‍चं?

(क) न मग्गो न मग्गसच्‍चं?

(ख) न सच्‍चा न निरोधसच्‍चं?

३. सुद्धसच्‍चवारो

(क) अनुलोमं

६. (क) दुक्खं  सच्‍चं?

(ख) सच्‍चा दुक्खं?

(क) समुदयो सच्‍चं?

(ख) सच्‍चा समुदयो?

(क) निरोधो सच्‍चं?

(ख) सच्‍चा निरोधो?

(क) मग्गो सच्‍चं?

(ख) सच्‍चा मग्गो?

(ख) पच्‍चनीकं

७. (क) न  दुक्खं न सच्‍चं?

(ख) न सच्‍चा न दुक्खं?

(क) न समुदयो न सच्‍चं?

(ख) न सच्‍चा न समुदयो?

(क) न निरोधो न सच्‍चं?

(ख) न सच्‍चा न निरोधो?

(क) न मग्गो न सच्‍चं?

(ख) न सच्‍चा न मग्गो?

४. सुद्धसच्‍चमूलचक्‍कवारो

(क) अनुलोमं

८. (क) दुक्खं सच्‍चं?

(ख) सच्‍चा समुदयो?

(क) दुक्खं सच्‍चं?

(ख) सच्‍चा निरोधो?

(क) दुक्खं सच्‍चं?

(ख) सच्‍चा मग्गो?

समुदयो सच्‍चं?

सच्‍चा दुक्खं?…पे॰… सच्‍चा मग्गो?

निरोधो सच्‍चं?

सच्‍चा दुक्खं?…पे॰… सच्‍चा मग्गो?

(क) मग्गो सच्‍चं?

(ख) सच्‍चा दुक्खं?

(क) मग्गो सच्‍चं?

(ख) सच्‍चा समुदयो?

(क) मग्गो  सच्‍चं?

(ख) सच्‍चा निरोधो?

(ख) पच्‍चनीकं

९. (क) न दुक्खं न सच्‍चं?

(ख) न सच्‍चा न समुदयो?

(क) न दुक्खं न सच्‍चं?

(ख) न सच्‍चा न निरोधो?

(क) न दुक्खं न सच्‍चं?

(ख) न सच्‍चा न मग्गो?

न  समुदयो न सच्‍चं?

न सच्‍चा न दुक्खं?…पे॰… न सच्‍चा न मग्गो?

न निरोधो न सच्‍चं?

न सच्‍चा न दुक्खं?…पे॰… न सच्‍चा न मग्गो?

(क) न मग्गो न सच्‍चं?

(ख) न सच्‍चा न दुक्खं?

(क) न मग्गो न सच्‍चं?

(ख) न सच्‍चा न समुदयो?

(क) न मग्गो न सच्‍चं?

(ख) न सच्‍चा न निरोधो?

पण्णत्तिउद्देसवारो।

१. पण्णत्तिवार

(ख) निद्देसो

१. पदसोधनवारो

(क) अनुलोमं

१०. (क) दुक्खं  दुक्खसच्‍चन्ति? आमन्ता।

(ख) दुक्खसच्‍चं दुक्खन्ति?

कायिकं दुक्खं चेतसिकं दुक्खं ठपेत्वा अवसेसं दुक्खसच्‍चं [अवसेसं दुक्खसच्‍चं दुक्खसच्‍चं (स्या॰) एवमुपरिपि], न दुक्खं। कायिकं दुक्खं चेतसिकं दुक्खं दुक्खञ्‍चेव दुक्खसच्‍चञ्‍च।

(क) समुदयो समुदयसच्‍चन्ति?

समुदयसच्‍चं ठपेत्वा अवसेसो समुदयो, न समुदयसच्‍चं। समुदयसच्‍चं समुदयो चेव समुदयसच्‍चञ्‍च।

(ख) समुदयसच्‍चं समुदयोति? आमन्ता।

(क) निरोधो निरोधसच्‍चन्ति?

निरोधसच्‍चं ठपेत्वा अवसेसो निरोधो, न निरोधसच्‍चं। निरोधसच्‍चं  निरोधो चेव निरोधसच्‍चञ्‍च।

(ख) निरोधसच्‍चं निरोधोति? आमन्ता।

(क) मग्गो मग्गसच्‍चन्ति?

मग्गसच्‍चं ठपेत्वा अवसेसो मग्गो, न मग्गसच्‍चं। मग्गसच्‍चं मग्गो चेव मग्गसच्‍चञ्‍च।

(ख) मग्गसच्‍चं मग्गोति? आमन्ता।

(ख) पच्‍चनीकं

११. (क) न दुक्खं न दुक्खसच्‍चन्ति?

कायिकं दुक्खं चेतसिकं दुक्खं ठपेत्वा अवसेसं न दुक्खं [अवसेसं दुक्खसच्‍चं न दुक्खं (सी॰ स्या॰ क॰) एवं अवसेसेसु तीसु सच्‍चेसु] दुक्खसच्‍चं। दुक्खञ्‍च दुक्खसच्‍चञ्‍च ठपेत्वा अवसेसं न चेव दुक्खं न च दुक्खसच्‍चं।

(ख) न  दुक्खसच्‍चं न दुक्खन्ति? आमन्ता।

(क) न  समुदयो न समुदयसच्‍चन्ति? आमन्ता।

(ख) न समुदयसच्‍चं न समुदयोति?

समुदयसच्‍चं ठपेत्वा अवसेसो न समुदयसच्‍चं, समुदयो। समुदयञ्‍च समुदयसच्‍चञ्‍च ठपेत्वा अवसेसो न चेव समुदयो न च समुदयसच्‍चं।

(क) न निरोधो न निरोधसच्‍चन्ति? आमन्ता।

(ख) न निरोधसच्‍चं न निरोधोति?

निरोधसच्‍चं ठपेत्वा अवसेसो न निरोधसच्‍चं, निरोधो। निरोधञ्‍च निरोधसच्‍चञ्‍च ठपेत्वा अवसेसो न चेव निरोधो न च निरोधसच्‍चं।

(क) न मग्गो न मग्गसच्‍चन्ति? आमन्ता।

(ख) न मग्गसच्‍चं न मग्गोति?

मग्गसच्‍चं ठपेत्वा अवसेसो न मग्गसच्‍चं, मग्गो। मग्गञ्‍च मग्गसच्‍चञ्‍च ठपेत्वा अवसेसो न चेव मग्गो न च मग्गसच्‍चं।

२. पदसोधनमूलचक्‍कवारो

(क) अनुलोमं

१२. (क) दुक्खं दुक्खसच्‍चन्ति? आमन्ता।

(ख) सच्‍चा समुदयसच्‍चन्ति?

समुदयसच्‍चं सच्‍चञ्‍चेव समुदयसच्‍चञ्‍च। अवसेसा सच्‍चा [अवसेसा सच्‍चा सच्‍चा (स्या॰)] न  समुदयसच्‍चं।

दुक्खं  दुक्खसच्‍चन्ति? आमन्ता।

सच्‍चा निरोधसच्‍चन्ति?…पे॰… सच्‍चा मग्गसच्‍चन्ति?

मग्गसच्‍चं सच्‍चञ्‍चेव मग्गसच्‍चञ्‍च। अवसेसा सच्‍चा न मग्गसच्‍चं।

१३. समुदयो समुदयसच्‍चन्ति?

समुदयसच्‍चं ठपेत्वा अवसेसो समुदयो, न समुदयसच्‍चं। समुदयसच्‍चं समुदयो चेव समुदयसच्‍चञ्‍च। सच्‍चा दुक्खसच्‍चन्ति? …पे॰… सच्‍चा निरोधसच्‍चन्ति?…पे॰… सच्‍चा मग्गसच्‍चन्ति?

मग्गसच्‍चं सच्‍चञ्‍चेव मग्गसच्‍चञ्‍च। अवसेसा सच्‍चा न मग्गसच्‍चं।

१४. निरोधो निरोधसच्‍चन्ति?

निरोधसच्‍चं ठपेत्वा अवसेसो निरोधो, न निरोधसच्‍चं। निरोधसच्‍चं निरोधो चेव निरोधसच्‍चञ्‍च।

सच्‍चा दुक्खसच्‍चन्ति?…पे॰… सच्‍चा समुदयसच्‍चन्ति? …पे॰… सच्‍चा मग्गसच्‍चन्ति?

मग्गसच्‍चं सच्‍चञ्‍चेव मग्गसच्‍चञ्‍च। अवसेसा सच्‍चा न मग्गसच्‍चं।

१५. मग्गो  मग्गसच्‍चन्ति?

मग्गसच्‍चं ठपेत्वा अवसेसो मग्गो, न मग्गसच्‍चं। मग्गसच्‍चं मग्गो चेव मग्गसच्‍चञ्‍च।

सच्‍चा दुक्खसच्‍चन्ति?…पे॰… सच्‍चा समुदयसच्‍चन्ति? …पे॰… सच्‍चा निरोधसच्‍चन्ति?

निरोधसच्‍चं सच्‍चञ्‍चेव निरोधसच्‍चञ्‍च। अवसेसा सच्‍चा न निरोधसच्‍चं।

(ख) पच्‍चनीकं

१६. (क) न  दुक्खं न दुक्खसच्‍चन्ति?

कायिकं दुक्खं चेतसिकं दुक्खं ठपेत्वा अवसेसं न दुक्खं, दुक्खसच्‍चं। दुक्खञ्‍च दुक्खसच्‍चञ्‍च ठपेत्वा अवसेसं न चेव दुक्खं न च दुक्खसच्‍चं।

(ख) न सच्‍चा न समुदयसच्‍चन्ति? आमन्ता।

न दुक्खं न दुक्खसच्‍चन्ति?

कायिकं  दुक्खं चेतसिकं दुक्खं ठपेत्वा अवसेसं न दुक्खं, दुक्खसच्‍चं। दुक्खञ्‍च दुक्खसच्‍चञ्‍च ठपेत्वा अवसेसं न चेव दुक्खं न च दुक्खसच्‍चं।

न सच्‍चा न निरोधसच्‍चन्ति?…पे॰… न सच्‍चा न मग्गसच्‍चन्ति? आमन्ता।

१७. (क) न समुदयो न समुदयसच्‍चन्ति? आमन्ता।

(ख) न सच्‍चा न दुक्खसच्‍चन्ति? आमन्ता।

न समुदयो न समुदयसच्‍चन्ति? आमन्ता।

न सच्‍चा न निरोधसच्‍चन्ति?…पे॰… न सच्‍चा न मग्गसच्‍चन्ति? आमन्ता।

१८. न निरोधो न निरोधसच्‍चन्ति? आमन्ता।

न सच्‍चा न दुक्खसच्‍चन्ति?…पे॰… न सच्‍चा न समुदयसच्‍चन्ति?…पे॰… न सच्‍चा न मग्गसच्‍चन्ति? आमन्ता।

१९. (क) न मग्गो न मग्गसच्‍चन्ति? आमन्ता।

(ख) न सच्‍चा न दुक्खसच्‍चन्ति? आमन्ता।

न मग्गो न मग्गसच्‍चन्ति? आमन्ता।

न सच्‍चा न समुदयसच्‍चन्ति?…पे॰… न सच्‍चा न निरोधसच्‍चन्ति? आमन्ता।

३. सुद्धसच्‍चवारो

(क) अनुलोमं

२०. (क) दुक्खं  सच्‍चन्ति? आमन्ता।

(ख) सच्‍चा दुक्खसच्‍चन्ति?

दुक्खसच्‍चं सच्‍चञ्‍चेव दुक्खसच्‍चञ्‍च। अवसेसा सच्‍चा न दुक्खसच्‍चं।

समुदयो  सच्‍चन्ति? आमन्ता…पे॰…।

निरोधो सच्‍चन्ति? आमन्ता…पे॰…।

(क) मग्गो सच्‍चन्ति? आमन्ता।

(ख) सच्‍चा मग्गसच्‍चन्ति?

मग्गसच्‍चं सच्‍चञ्‍चेव मग्गसच्‍चञ्‍च। अवसेसा सच्‍चा न मग्गसच्‍चं।

(ख) पच्‍चनीकं

२१. (क) न दुक्खं न सच्‍चन्ति?

दुक्खं ठपेत्वा अवसेसा सच्‍चा न दुक्खं, सच्‍चा। दुक्खञ्‍च सच्‍चञ्‍च ठपेत्वा अवसेसं न चेव दुक्खं न  च सच्‍चा।

(ख) न सच्‍चा न दुक्खसच्‍चन्ति? आमन्ता।

न समुदयो न सच्‍चन्ति?

समुदयं ठपेत्वा…पे॰… निरोधं ठपेत्वा…पे॰…।

(क) न मग्गो न सच्‍चन्ति?

मग्गं ठपेत्वा अवसेसा सच्‍चा न मग्गो, सच्‍चा। मग्गञ्‍च सच्‍चञ्‍च ठपेत्वा अवसेसा न चेव मग्गो न च सच्‍चा।

(ख) न सच्‍चा न मग्गसच्‍चन्ति? आमन्ता।

४. सुद्धसच्‍चमूलचक्‍कवारो

(क) अनुलोमं

२२. (क) दुक्खं  सच्‍चन्ति? आमन्ता।

(ख) सच्‍चा समुदयसच्‍चन्ति?

समुदयसच्‍चं सच्‍चञ्‍चेव समुदयसच्‍चञ्‍च। अवसेसा सच्‍चा न समुदयसच्‍चं।

दुक्खं सच्‍चन्ति? आमन्ता।

सच्‍चा निरोधसच्‍चन्ति?…पे॰…। सच्‍चा मग्गसच्‍चन्ति?

मग्गसच्‍चं सच्‍चञ्‍चेव मग्गसच्‍चञ्‍च। अवसेसा सच्‍चा न मग्गसच्‍चं।

समुदयो सच्‍चन्ति? आमन्ता।…पे॰…।

निरोधो सच्‍चन्ति? आमन्ता।…पे॰…।

मग्गो सच्‍चन्ति? आमन्ता।

सच्‍चा दुक्खसच्‍चन्ति?…पे॰… सच्‍चा समुदयसच्‍चन्ति? …पे॰… सच्‍चा निरोधसच्‍चन्ति?

निरोधसच्‍चं सच्‍चञ्‍चेव निरोधसच्‍चञ्‍च। अवसेसा सच्‍चा न निरोधसच्‍चं।

(ख) पच्‍चनीकं

२३. (क) न  दुक्खं न सच्‍चन्ति?

दुक्खं ठपेत्वा अवसेसा सच्‍चा न दुक्खं, सच्‍चा। दुक्खञ्‍च सच्‍चञ्‍च ठपेत्वा अवसेसा न चेव दुक्खं न च सच्‍चा।

(ख) न सच्‍चा न समुदयसच्‍चन्ति? आमन्ता।

न दुक्खं न सच्‍चन्ति?

दुक्खं  ठपेत्वा अवसेसा सच्‍चा न दुक्खं, सच्‍चा। दुक्खञ्‍च सच्‍चञ्‍च ठपेत्वा अवसेसा न चेव दुक्खं न च सच्‍चा।

न सच्‍चा  न निरोधसच्‍चन्ति?…पे॰… न सच्‍चा न मग्गसच्‍चन्ति? आमन्ता।

२४. न समुदयो न सच्‍चन्ति?

समुदयं ठपेत्वा अवसेसा सच्‍चा न समुदयो, सच्‍चा। समुदयञ्‍च सच्‍चञ्‍च ठपेत्वा अवसेसा न चेव समुदयो न च सच्‍चा।

न सच्‍चा न दुक्खसच्‍चन्ति?…पे॰…।

२५. न निरोधो न सच्‍चन्ति?

निरोधं ठपेत्वा…पे॰…।

२६. (क) न मग्गो न सच्‍चन्ति?

मग्गं ठपेत्वा अवसेसा सच्‍चा न मग्गो, सच्‍चा। मग्गञ्‍च सच्‍चञ्‍च ठपेत्वा अवसेसा न चेव मग्गो न च सच्‍चा।

(ख) न सच्‍चा न दुक्खसच्‍चन्ति? आमन्ता।

न मग्गो न सच्‍चन्ति?

मग्गं ठपेत्वा अवसेसा सच्‍चा न मग्गो, सच्‍चा। मग्गञ्‍च सच्‍चञ्‍च ठपेत्वा अवसेसा न चेव मग्गो न च सच्‍चा।

न सच्‍चा न समुदयसच्‍चन्ति? आमन्ता।…पे॰…।

न सच्‍चा न निरोधसच्‍चन्ति? आमन्ता।

पण्णत्तिनिद्देसवारो।

२. पवत्तिवारो १. उप्पादवारो

(१) पच्‍चुप्पन्‍नवारो

(क) अनुलोमपुग्गलो

२७. (क) यस्स  दुक्खसच्‍चं उप्पज्‍जति तस्स समुदयसच्‍चं उप्पज्‍जतीति?

सब्बेसं उपपज्‍जन्तानं पवत्ते तण्हाविप्पयुत्तचित्तस्स उप्पादक्खणे तेसं दुक्खसच्‍चं उप्पज्‍जति, नो च तेसं समुदयसच्‍चं उप्पज्‍जति। तण्हाय उप्पादक्खणे तेसं  दुक्खसच्‍चञ्‍च उप्पज्‍जति समुदयसच्‍चञ्‍च उप्पज्‍जति।

(ख) यस्स वा पन समुदयसच्‍चं उप्पज्‍जति तस्स दुक्खसच्‍चं उप्पज्‍जतीति? आमन्ता।

(क) यस्स दुक्खसच्‍चं उप्पज्‍जति तस्स मग्गसच्‍चं उप्पज्‍जतीति?

सब्बेसं  उपपज्‍जन्तानं पवत्ते मग्गविप्पयुत्तचित्तस्स उप्पादक्खणे तेसं दुक्खसच्‍चं उप्पज्‍जति, नो च तेसं मग्गसच्‍चं उप्पज्‍जति। पञ्‍चवोकारे मग्गस्स उप्पादक्खणे तेसं दुक्खसच्‍चञ्‍च उप्पज्‍जति मग्गसच्‍चञ्‍च उप्पज्‍जति।

(ख) यस्स वा पन मग्गसच्‍चं उप्पज्‍जति तस्स दुक्खसच्‍चं उप्पज्‍जतीति?

अरूपे मग्गस्स उप्पादक्खणे तेसं मग्गसच्‍चं उप्पज्‍जति, नो च तेसं दुक्खसच्‍चं उप्पज्‍जति। पञ्‍चवोकारे मग्गस्स उप्पादक्खणे तेसं मग्गसच्‍चञ्‍च उप्पज्‍जति दुक्खसच्‍चञ्‍च उप्पज्‍जति।

२८. (क) यस्स समुदयसच्‍चं उप्पज्‍जति तस्स मग्गसच्‍चं उप्पज्‍जतीति? नो।

(ख) यस्स वा पन मग्गसच्‍चं उप्पज्‍जति तस्स समुदयसच्‍चं उप्पज्‍जतीति? नो।

(ख) अनुलोमओकासो

२९. (क) यत्थ  दुक्खसच्‍चं उप्पज्‍जति तत्थ समुदयसच्‍चं उप्पज्‍जतीति?

असञ्‍ञसत्ते तत्थ दुक्खसच्‍चं उप्पज्‍जति, नो च तत्थ समुदयसच्‍चं उप्पज्‍जति। चतुवोकारे पञ्‍चवोकारे तत्थ दुक्खसच्‍चञ्‍च उप्पज्‍जति समुदयसच्‍चञ्‍च उप्पज्‍जति।

(ख) यत्थ वा पन…पे॰…? आमन्ता।

(क) यत्थ दुक्खसच्‍चं उप्पज्‍जति तत्थ मग्गसच्‍चं उप्पज्‍जतीति?

अपाये असञ्‍ञसत्ते तत्थ दुक्खसच्‍चं उप्पज्‍जति, नो च तत्थ मग्गसच्‍चं उप्पज्‍जति। अवसेसे चतुवोकारे पञ्‍चवोकारे तत्थ दुक्खसच्‍चञ्‍च उप्पज्‍जति मग्गसच्‍चञ्‍च उप्पज्‍जति।

(ख) यत्थ वा पन मग्गसच्‍चं  उप्पज्‍जति तत्थ दुक्खसच्‍चं उप्पज्‍जतीति? आमन्ता।

३०. (क) यत्थ समुदयसच्‍चं उप्पज्‍जति तत्थ मग्गसच्‍चं उप्पज्‍जतीति?

अपाये तत्थ समुदयसच्‍चं उप्पज्‍जति, नो च तत्थ मग्गसच्‍चं उप्पज्‍जति। अवसेसे चतुवोकारे पञ्‍चवोकारे तत्थ समुदयसच्‍चञ्‍च उप्पज्‍जति मग्गसच्‍चञ्‍च उप्पज्‍जति।

(ख) यत्थ वा पन…पे॰…? आमन्ता।

(ग) अनुलोमपुग्गलोकासा

३१. यस्स यत्थ दुक्खसच्‍चं उप्पज्‍जति तस्स तत्थ समुदयसच्‍चं उप्पज्‍जतीति?…पे॰…।

(यस्सकम्पि यस्सयत्थकम्पि सदिसं वित्थारेतब्बं)।

(घ) पच्‍चनीकपुग्गलो

३२. (क) यस्स  दुक्खसच्‍चं नुप्पज्‍जति तस्स समुदयसच्‍चं नुप्पज्‍जतीति? आमन्ता।

(ख) यस्स वा पन समुदयसच्‍चं नुप्पज्‍जति तस्स दुक्खसच्‍चं नुप्पज्‍जतीति?

सब्बेसं उपपज्‍जन्तानं पवत्ते तण्हाविप्पयुत्तचित्तस्स उप्पादक्खणे तेसं समुदयसच्‍चं नुप्पज्‍जति, नो च तेसं दुक्खसच्‍चं नुप्पज्‍जति। सब्बेसं चवन्तानं पवत्ते चित्तस्स भङ्गक्खणे अरूपे मग्गस्स च फलस्स च उप्पादक्खणे तेसं समुदयसच्‍चञ्‍च नुप्पज्‍जति दुक्खसच्‍चञ्‍च नुप्पज्‍जति।

(क) यस्स दुक्खसच्‍चं नुप्पज्‍जति तस्स मग्गसच्‍चं नुप्पज्‍जतीति?

अरूपे मग्गस्स उप्पादक्खणे तेसं दुक्खसच्‍चं नुप्पज्‍जति, नो च तेसं मग्गसच्‍चं नुप्पज्‍जति। सब्बेसं चवन्तानं पवत्ते चित्तस्स भङ्गक्खणे अरूपे फलस्स उप्पादक्खणे तेसं दुक्खसच्‍चञ्‍च नुप्पज्‍जति मग्गसच्‍चञ्‍च नुप्पज्‍जति।

(ख) यस्स वा पन मग्गसच्‍चं नुप्पज्‍जति तस्स  दुक्खसच्‍चं नुप्पज्‍जतीति?

सब्बेसं उपपज्‍जन्तानं पवत्ते मग्गविप्पयुत्तचित्तस्स उप्पादक्खणे तेसं मग्गसच्‍चं नुप्पज्‍जति, नो च तेसं दुक्खसच्‍चं नुप्पज्‍जति। सब्बेसं चवन्तानं पवत्ते चित्तस्स भङ्गक्खणे अरूपे फलस्स उप्पादक्खणे तेसं मग्गसच्‍चञ्‍च नुप्पज्‍जति दुक्खसच्‍चञ्‍च नुप्पज्‍जति।

३३. (क) यस्स समुदयसच्‍चं नुप्पज्‍जति तस्स मग्गसच्‍चं नुप्पज्‍जतीति?

मग्गस्स उप्पादक्खणे तेसं समुदयसच्‍चं नुप्पज्‍जति, नो च तेसं मग्गसच्‍चं नुप्पज्‍जति। सब्बेसं चित्तस्स भङ्गक्खणे तण्हाविप्पयुत्तमग्गविप्पयुत्तचित्तस्स उप्पादक्खणे निरोधसमापन्‍नानं असञ्‍ञसत्तानं तेसं समुदयसच्‍चञ्‍च नुप्पज्‍जति मग्गसच्‍चञ्‍च नुप्पज्‍जति।

(ख) यस्स  वा पन मग्गसच्‍चं नुप्पज्‍जति तस्स समुदयसच्‍चं नुप्पज्‍जतीति?

तण्हाय उप्पादक्खणे तेसं मग्गसच्‍चं नुप्पज्‍जति, नो च तेसं समुदयसच्‍चं नुप्पज्‍जति। सब्बेसं चित्तस्स भङ्गक्खणे मग्गविप्पयुत्ततण्हाविप्पयुत्तचित्तस्स [तण्हाविप्पयुत्तमग्गविप्पयुत्तचित्तस्स (सी॰) एवं पुग्गलोकासेपि निरोधवारेपि] उप्पादक्खणे निरोधसमापन्‍नानं असञ्‍ञसत्तानं तेसं मग्गसच्‍चञ्‍च नुप्पज्‍जति समुदयसच्‍चञ्‍च नुप्पज्‍जति।

(ङ) पच्‍चनीकओकासो

३४. (क) यत्थ दुक्खसच्‍चं नुप्पज्‍जति तत्थ समुदयसच्‍चं नुप्पज्‍जतीति? नत्थि।

(ख) यत्थ वा पन समुदयसच्‍चं नुप्पज्‍जति तत्थ दुक्खसच्‍चं नुप्पज्‍जतीति? उप्पज्‍जति।

(क) यत्थ  दुक्खसच्‍चं नुप्पज्‍जति तत्थ मग्गसच्‍चं नुप्पज्‍जतीति? नत्थि।

(ख) यत्थ वा पन मग्गसच्‍चं नुप्पज्‍जति तत्थ दुक्खसच्‍चं नुप्पज्‍जतीति? उप्पज्‍जति।

३५. (क) यत्थ समुदयसच्‍चं नुप्पज्‍जति तत्थ मग्गसच्‍चं नुप्पज्‍जतीति? आमन्ता।

(ख) यत्थ वा पन मग्गसच्‍चं नुप्पज्‍जति तत्थ समुदयसच्‍चं नुप्पज्‍जतीति?

अपाये तत्थ मग्गसच्‍चं नुप्पज्‍जति, नो च तत्थ समुदयसच्‍चं नुप्पज्‍जति। असञ्‍ञसत्ते तत्थ मग्गसच्‍चञ्‍च नुप्पज्‍जति समुदयसच्‍चञ्‍च नुप्पज्‍जति।

(च) पच्‍चनीकपुग्गलोकासा

३६. (क) यस्स यत्थ दुक्खसच्‍चं नुप्पज्‍जति तस्स तत्थ समुदयसच्‍चं नुप्पज्‍जतीति? आमन्ता।

(ख) यस्स वा पन यत्थ समुदयसच्‍चं नुप्पज्‍जति तस्स तत्थ दुक्खसच्‍चं नुप्पज्‍जतीति?

सब्बेसं  उपपज्‍जन्तानं पवत्ते तण्हाविप्पयुत्तचित्तस्स उप्पादक्खणे तेसं तत्थ समुदयसच्‍चं नुप्पज्‍जति, नो च तेसं तत्थ दुक्खसच्‍चं नुप्पज्‍जति। सब्बेसं चवन्तानं पवत्ते चित्तस्स भङ्गक्खणे अरूपे मग्गस्स च फलस्स च उप्पादक्खणे तेसं तत्थ समुदयसच्‍चञ्‍च नुप्पज्‍जति दुक्खसच्‍चञ्‍च नुप्पज्‍जति।

(क) यस्स यत्थ दुक्खसच्‍चं नुप्पज्‍जति तस्स तत्थ मग्गसच्‍चं नुप्पज्‍जतीति?

अरूपे मग्गस्स उप्पादक्खणे तेसं तत्थ दुक्खसच्‍चं नुप्पज्‍जति, नो च तेसं तत्थ मग्गसच्‍चं नुप्पज्‍जति। सब्बेसं चवन्तानं पवत्ते चित्तस्स भङ्गक्खणे अरूपे फलस्स उप्पादक्खणे तेसं तत्थ दुक्खसच्‍चञ्‍च नुप्पज्‍जति मग्गसच्‍चञ्‍च नुप्पज्‍जति।

(ख) यस्स वा पन यत्थ मग्गसच्‍चं नुप्पज्‍जति तस्स तत्थ दुक्खसच्‍चं नुप्पज्‍जतीति?

सब्बेसं उपपज्‍जन्तानं पवत्ते मग्गविप्पयुत्तचित्तस्स उप्पादक्खणे तेसं तत्थ मग्गसच्‍चं  नुप्पज्‍जति, नो च तेसं तत्थ दुक्खसच्‍चं नुप्पज्‍जति। सब्बेसं चवन्तानं पवत्ते चित्तस्स भङ्गक्खणे अरूपे फलस्स उप्पादक्खणे तेसं तत्थ मग्गसच्‍चञ्‍च नुप्पज्‍जति दुक्खसच्‍चञ्‍च नुप्पज्‍जति।

३७. (क) यस्स यत्थ समुदयसच्‍चं नुप्पज्‍जति तस्स तत्थ मग्गसच्‍चं नुप्पज्‍जतीति?

मग्गस्स उप्पादक्खणे तेसं तत्थ समुदयसच्‍चं नुप्पज्‍जति, नो च तेसं तत्थ मग्गसच्‍चं नुप्पज्‍जति। सब्बेसं चित्तस्स भङ्गक्खणे तण्हाविप्पयुत्तमग्गविप्पयुत्तचित्तस्स उप्पादक्खणे असञ्‍ञसत्तानं तेसं तत्थ समुदयसच्‍चञ्‍च नुप्पज्‍जति मग्गसच्‍चञ्‍च नुप्पज्‍जति।

(ख) यस्स वा पन यत्थ मग्गसच्‍चं नुप्पज्‍जति तस्स तत्थ समुदयसच्‍चं नुप्पज्‍जतीति?

तण्हाय उप्पादक्खणे तेसं  तत्थ मग्गसच्‍चं नुप्पज्‍जति, नो च तेसं तत्थ समुदयसच्‍चं नुप्पज्‍जति। सब्बेसं चित्तस्स भङ्गक्खणे मग्गविप्पयुत्ततण्हाविप्पयुत्तचित्तस्स  उप्पादक्खणे असञ्‍ञसत्तानं तेसं तत्थ मग्गसच्‍चञ्‍च नुप्पज्‍जति समुदयसच्‍चञ्‍च नुप्पज्‍जति।

(२) अतीतवारो

(क) अनुलोमपुग्गलो

३८. (क) यस्स दुक्खसच्‍चं उप्पज्‍जित्थ तस्स समुदयसच्‍चं उप्पज्‍जित्थाति? आमन्ता।

(ख) यस्स वा पन समुदयसच्‍चं उप्पज्‍जित्थ तस्स दुक्खसच्‍चं उप्पज्‍जित्थाति? आमन्ता।

(क) यस्स दुक्खसच्‍चं उप्पज्‍जित्थ तस्स मग्गसच्‍चं उप्पज्‍जित्थाति?

अनभिसमेतावीनं तेसं दुक्खसच्‍चं उप्पज्‍जित्थ, नो च तेसं मग्गसच्‍चं उप्पज्‍जित्थ। अभिसमेतावीनं तेसं दुक्खसच्‍चञ्‍च उप्पज्‍जित्थ मग्गसच्‍चञ्‍च उप्पज्‍जित्थ।

(ख) यस्स वा पन…पे॰… उप्पज्‍जित्थाति? आमन्ता।

३९. (क) यस्स समुदयसच्‍चं उप्पज्‍जित्थ तस्स मग्गसच्‍चं उप्पज्‍जित्थाति?

अनभिसमेतावीनं तेसं समुदयसच्‍चं उप्पज्‍जित्थ, नो च तेसं मग्गसच्‍चं उप्पज्‍जित्थ। अभिसमेतावीनं तेसं समुदयसच्‍चञ्‍च उप्पज्‍जित्थ मग्गसच्‍चञ्‍च उप्पज्‍जित्थ।

(ख) यस्स वा पन…पे॰… उप्पज्‍जित्थाति? आमन्ता।

(ख) अनुलोमओकासो

४०. यत्थ दुक्खसच्‍चं उप्पज्‍जित्थ…पे॰…।

(यत्थकम्पि सब्बत्थ सदिसं। तन्तिनानाकरणं हेट्ठा यत्थकसदिसं)।

(ग) अनुलोमपुग्गलोकासा

४१. (क) यस्स  यत्थ दुक्खसच्‍चं उप्पज्‍जित्थ तस्स तत्थ समुदयसच्‍चं उप्पज्‍जित्थाति?

सुद्धावासानं दुतिये चित्ते वत्तमाने असञ्‍ञसत्तानं तेसं तत्थ दुक्खसच्‍चं उप्पज्‍जित्थ, नो च तेसं तत्थ समुदयसच्‍चं उप्पज्‍जित्थ। इतरेसं चतुवोकारानं पञ्‍चवोकारानं तेसं तत्थ दुक्खसच्‍चञ्‍च उप्पज्‍जित्थ समुदयसच्‍चञ्‍च उप्पज्‍जित्थ।

(ख) यस्स वा पन यत्थ…पे॰… उप्पज्‍जित्थाति? आमन्ता।

(क) यस्स  यत्थ दुक्खसच्‍चं उप्पज्‍जित्थ तस्स तत्थ मग्गसच्‍चं उप्पज्‍जित्थाति?

सुद्धावासानं दुतिये चित्ते वत्तमाने अनभिसमेतावीनं असञ्‍ञसत्तानं तेसं तत्थ दुक्खसच्‍चं उप्पज्‍जित्थ, नो च तेसं तत्थ मग्गसच्‍चं उप्पज्‍जित्थ। अभिसमेतावीनं तेसं तत्थ दुक्खसच्‍चञ्‍च उप्पज्‍जित्थ मग्गसच्‍चञ्‍च उप्पज्‍जित्थ।

(ख) यस्स वा पन यत्थ…पे॰… उप्पज्‍जित्थाति? आमन्ता।

४२. (क) यस्स  यत्थ समुदयसच्‍चं उप्पज्‍जित्थ तस्स तत्थ मग्गसच्‍चं उप्पज्‍जित्थाति?

सुद्धावासानं दुतिये अकुसले चित्ते वत्तमाने अनभिसमेतावीनं तेसं तत्थ समुदयसच्‍चं उप्पज्‍जित्थ, नो च तेसं तत्थ मग्गसच्‍चं उप्पज्‍जित्थ। अभिसमेतावीनं तेसं तत्थ समुदयसच्‍चञ्‍च उप्पज्‍जित्थ मग्गसच्‍चञ्‍च उप्पज्‍जित्थ।

(ख) यस्स वा पन यत्थ…पे॰… उप्पज्‍जित्थाति? आमन्ता।

(घ) पच्‍चनीकपुग्गलो

४३. (क) यस्स दुक्खसच्‍चं नुप्पज्‍जित्थ तस्स समुदयसच्‍चं नुप्पज्‍जित्थाति? नत्थि।

(ख) यस्स वा पन…पे॰… नुप्पज्‍जित्थाति? नत्थि।

(क) यस्स  दुक्खसच्‍चं नुप्पज्‍जित्थ तस्स मग्गसच्‍चं नुप्पज्‍जित्थाति? नत्थि।

(ख) यस्स वा पन मग्गसच्‍चं नुप्पज्‍जित्थ तस्स दुक्खसच्‍चं नुप्पज्‍जित्थाति? उप्पज्‍जित्थ।

४४. (क) यस्स समुदयसच्‍चं नुप्पज्‍जित्थ तस्स मग्गसच्‍चं नुप्पज्‍जित्थाति? नत्थि।

(ख) यस्स वा पन…पे॰… नुप्पज्‍जित्थाति? उप्पज्‍जित्थ।

(ङ) पच्‍चनीकओकासो

४५. यत्थ दुक्खसच्‍चं नुप्पज्‍जित्थ…पे॰…।

(च) पच्‍चनीकपुग्गलोकासा

४६. (क) यस्स यत्थ दुक्खसच्‍चं नुप्पज्‍जित्थ तस्स तत्थ समुदयसच्‍चं नुप्पज्‍जित्थाति? आमन्ता।

(ख) यस्स वा पन यत्थ समुदयसच्‍चं नुप्पज्‍जित्थ तस्स तत्थ दुक्खसच्‍चं नुप्पज्‍जित्थाति?

सुद्धावासानं दुतिये चित्ते वत्तमाने असञ्‍ञसत्तानं तेसं तत्थ समुदयसच्‍चं नुप्पज्‍जित्थ, नो च तेसं तत्थ दुक्खसच्‍चं नुप्पज्‍जित्थ। सुद्धावासं उपपज्‍जन्तानं तेसं  तत्थ समुदयसच्‍चञ्‍च नुप्पज्‍जित्थ दुक्खसच्‍चञ्‍च नुप्पज्‍जित्थ।

(क) यस्स  यत्थ दुक्खसच्‍चं नुप्पज्‍जित्थ तस्स तत्थ मग्गसच्‍चं नुप्पज्‍जित्थाति? आमन्ता।

(ख) यस्स वा पन यत्थ मग्गसच्‍चं नुप्पज्‍जित्थ तस्स तत्थ दुक्खसच्‍चं नुप्पज्‍जित्थाति?

सुद्धावासानं दुतिये चित्ते वत्तमाने अनभिसमेतावीनं असञ्‍ञसत्तानं तेसं तत्थ मग्गसच्‍चं नुप्पज्‍जित्थ, नो च तेसं तत्थ दुक्खसच्‍चं  नुप्पज्‍जित्थ। सुद्धावासं उपपज्‍जन्तानं तेसं तत्थ मग्गसच्‍चञ्‍च नुप्पज्‍जित्थ दुक्खसच्‍चञ्‍च नुप्पज्‍जित्थ।

४७. (क) यस्स यत्थ समुदयसच्‍चं नुप्पज्‍जित्थ तस्स तत्थ मग्गसच्‍चं नुप्पज्‍जित्थाति? आमन्ता।

(ख) यस्स वा पन यत्थ मग्गसच्‍चं नुप्पज्‍जित्थ तस्स तत्थ समुदयसच्‍चं नुप्पज्‍जित्थाति?

सुद्धावासानं दुतिये अकुसले चित्ते वत्तमाने अनभिसमेतावीनं तेसं तत्थ मग्गसच्‍चं नुप्पज्‍जित्थ, नो च तेसं तत्थ समुदयसच्‍चं नुप्पज्‍जित्थ। सुद्धावासानं दुतिये चित्ते वत्तमाने असञ्‍ञसत्तानं तेसं तत्थ मग्गसच्‍चञ्‍च नुप्पज्‍जित्थ समुदयसच्‍चञ्‍च नुप्पज्‍जित्थ।

(३) अनागतवारो

(क) अनुलोमपुग्गलो

४८. (क) यस्स दुक्खसच्‍चं उप्पज्‍जिस्सति तस्स समुदयसच्‍चं उप्पज्‍जिस्सतीति?

अग्गमग्गसमङ्गीनं अरहन्तानं यस्स चित्तस्स अनन्तरा अग्गमग्गं पटिलभिस्सन्ति तेसं दुक्खसच्‍चं उप्पज्‍जिस्सति, नो च तेसं समुदयसच्‍चं उप्पज्‍जिस्सति। इतरेसं तेसं दुक्खसच्‍चञ्‍च उप्पज्‍जिस्सति समुदयसच्‍चञ्‍च  उप्पज्‍जिस्सति।

(ख) यस्स वा पन…पे॰…? आमन्ता।

(क) यस्स दुक्खसच्‍चं उप्पज्‍जिस्सति तस्स मग्गसच्‍चं उप्पज्‍जिस्सतीति?

अग्गमग्गसमङ्गीनं अरहन्तानं ये च पुथुज्‍जना मग्गं न पटिलभिस्सन्ति तेसं दुक्खसच्‍चं उप्पज्‍जिस्सति, नो च तेसं मग्गसच्‍चं उप्पज्‍जिस्सति। यस्स चित्तस्स अनन्तरा अग्गमग्गं पटिलभिस्सन्ति ये चञ्‍ञे मग्गं पटिलभिस्सन्ति तेसं दुक्खसच्‍चञ्‍च उप्पज्‍जिस्सति मग्गसच्‍चञ्‍च उप्पज्‍जिस्सति।

(ख) यस्स वा पन…पे॰… उप्पज्‍जिस्सतीति? आमन्ता।

४९. (क) यस्स समुदयसच्‍चं उप्पज्‍जिस्सति तस्स मग्गसच्‍चं उप्पज्‍जिस्सतीति?

ये पुथुज्‍जना मग्गं न पटिलभिस्सन्ति तेसं समुदयसच्‍चं उप्पज्‍जिस्सति, नो च तेसं मग्गसच्‍चं उप्पज्‍जिस्सति। ये मग्गं पटिलभिस्सन्ति तेसं समुदयसच्‍चञ्‍च उप्पज्‍जिस्सति  मग्गसच्‍चञ्‍च उप्पज्‍जिस्सति।

(ख) यस्स वा पन मग्गसच्‍चं उप्पज्‍जिस्सति तस्स समुदयसच्‍चं उप्पज्‍जिस्सतीति?

यस्स चित्तस्स अनन्तरा अग्गमग्गं पटिलभिस्सन्ति तेसं मग्गसच्‍चं उप्पज्‍जिस्सति, नो च तेसं समुदयसच्‍चं उप्पज्‍जिस्सति। ये मग्गं पटिलभिस्सन्ति तेसं मग्गसच्‍चञ्‍च उप्पज्‍जिस्सति समुदयसच्‍चञ्‍च उप्पज्‍जिस्सति।

(ख) अनुलोमओकासो

५०. यत्थ दुक्खसच्‍चं उप्पज्‍जिस्सति…पे॰…।

(ग) अनुलोमपुग्गलोकासा

५१. (क) यस्स यत्थ दुक्खसच्‍चं उप्पज्‍जिस्सति तस्स तत्थ समुदयसच्‍चं उप्पज्‍जिस्सतीति?

अग्गमग्गसमङ्गीनं अरहन्तानं यस्स चित्तस्स अनन्तरा अग्गमग्गं  पटिलभिस्सन्ति असञ्‍ञसत्तानं तेसं तत्थ दुक्खसच्‍चं उप्पज्‍जिस्सति, नो च तेसं तत्थ समुदयसच्‍चं उप्पज्‍जिस्सति। इतरेसं चतुवोकारानं पञ्‍चवोकारानं तेसं तत्थ दुक्खसच्‍चञ्‍च उप्पज्‍जिस्सति समुदयसच्‍चञ्‍च उप्पज्‍जिस्सति।

(ख) यस्स वा पन यत्थ समुदयसच्‍चं उप्पज्‍जिस्सति…पे॰… उप्पज्‍जिस्सतीति? आमन्ता।

(क) यस्स यत्थ दुक्खसच्‍चं उप्पज्‍जिस्सति तस्स तत्थ मग्गसच्‍चं उप्पज्‍जिस्सतीति?

अग्गमग्गसमङ्गीनं अरहन्तानं ये च पुथुज्‍जना मग्गं न पटिलभिस्सन्ति  आपायिकानं असञ्‍ञसत्तानं तेसं तत्थ दुक्खसच्‍चं उप्पज्‍जिस्सति, नो च तेसं तत्थ मग्गसच्‍चं उप्पज्‍जिस्सति। यस्स चित्तस्स अनन्तरा अग्गमग्गं पटिलभिस्सन्ति, ये चञ्‍ञे मग्गं पटिलभिस्सन्ति तेसं तत्थ दुक्खसच्‍चञ्‍च उप्पज्‍जिस्सति मग्गसच्‍चञ्‍च उप्पज्‍जिस्सति।

(ख) यस्स वा पन यत्थ मग्गसच्‍चं उप्पज्‍जिस्सति तस्स तत्थ दुक्खसच्‍चं उप्पज्‍जिस्सतीति? आमन्ता।

५२. (क) यस्स यत्थ समुदयसच्‍चं उप्पज्‍जिस्सति तस्स तत्थ मग्गसच्‍चं उप्पज्‍जिस्सतीति?

आपायिकानं ये च पुथुज्‍जना मग्गं न पटिलभिस्सन्ति तेसं तत्थ समुदयसच्‍चं उप्पज्‍जिस्सति, नो च तेसं तत्थ मग्गसच्‍चं उप्पज्‍जिस्सति। ये मग्गं पटिलभिस्सन्ति तेसं तत्थ समुदयसच्‍चञ्‍च उप्पज्‍जिस्सति मग्गसच्‍चञ्‍च उप्पज्‍जिस्सति।

(ख) यस्स वा पन यत्थ मग्गसच्‍चं उप्पज्‍जिस्सति तस्स तत्थ समुदयसच्‍चं उप्पज्‍जिस्सतीति?

यस्स चित्तस्स अनन्तरा अग्गमग्गं  पटिलभिस्सन्ति तेसं तत्थ मग्गसच्‍चं उप्पज्‍जिस्सति, नो च तेसं तत्थ समुदयसच्‍चं उप्पज्‍जिस्सति। ये मग्गं पटिलभिस्सन्ति तेसं तत्थ मग्गसच्‍चञ्‍च उप्पज्‍जिस्सति समुदयसच्‍चञ्‍च उप्पज्‍जिस्सति।

(घ) पच्‍चनीकपुग्गलो

५३. (क) यस्स दुक्खसच्‍चं नुप्पज्‍जिस्सति तस्स समुदयसच्‍चं नुप्पज्‍जिस्सतीति? आमन्ता।

(ख) यस्स वा पन समुदयसच्‍चं नुप्पज्‍जिस्सति तस्स दुक्खसच्‍चं नुप्पज्‍जिस्सतीति?

अग्गमग्गसमङ्गीनं अरहन्तानं यस्स चित्तस्स अनन्तरा अग्गमग्गं पटिलभिस्सन्ति  तेसं समुदयसच्‍चं नुप्पज्‍जिस्सति, नो च तेसं दुक्खसच्‍चं नुप्पज्‍जिस्सति। पच्छिमचित्तसमङ्गीनं तेसं समुदयसच्‍चञ्‍च नुप्पज्‍जिस्सति दुक्खसच्‍चञ्‍च नुप्पज्‍जिस्सति।

(क) यस्स दुक्खसच्‍चं नुप्पज्‍जिस्सति तस्स मग्गसच्‍चं नुप्पज्‍जिस्सतीति? आमन्ता।

(ख) यस्स वा पन मग्गसच्‍चं नुप्पज्‍जिस्सति तस्स दुक्खसच्‍चं नुप्पज्‍जिस्सतीति?

अग्गमग्गसमङ्गीनं अरहन्तानं ये च पुथुज्‍जना मग्गं न पटिलभिस्सन्ति तेसं मग्गसच्‍चं नुप्पज्‍जिस्सति, नो च तेसं दुक्खसच्‍चं नुप्पज्‍जिस्सति। पच्छिमचित्तसमङ्गीनं तेसं मग्गसच्‍चञ्‍च नुप्पज्‍जिस्सति दुक्खसच्‍चञ्‍च नुप्पज्‍जिस्सति।

५४. (क) यस्स समुदयसच्‍चं नुप्पज्‍जिस्सति तस्स मग्गसच्‍चं नुप्पज्‍जिस्सतीति?

यस्स चित्तस्स अनन्तरा अग्गमग्गं पटिलभिस्सन्ति तेसं समुदयसच्‍चं नुप्पज्‍जिस्सति, नो च तेसं मग्गसच्‍चं नुप्पज्‍जिस्सति। अग्गमग्गसमङ्गीनं अरहन्तानं तेसं समुदयसच्‍चञ्‍च नुप्पज्‍जिस्सति मग्गसच्‍चञ्‍च नुप्पज्‍जिस्सति।

(ख) यस्स वा पन मग्गसच्‍चं नुप्पज्‍जिस्सति तस्स समुदयसच्‍चं  नुप्पज्‍जिस्सतीति?

ये पुथुज्‍जना मग्गं न पटिलभिस्सन्ति तेसं मग्गसच्‍चं नुप्पज्‍जिस्सति, नो च तेसं समुदयसच्‍चं नुप्पज्‍जिस्सति। अग्गमग्गसमङ्गीनं अरहन्तानं तेसं मग्गसच्‍चञ्‍च नुप्पज्‍जिस्सति समुदयसच्‍चञ्‍च नुप्पज्‍जिस्सति।

(ङ) पच्‍चनीकओकासो

५५. यत्थ दुक्खसच्‍चं नुप्पज्‍जिस्सति…पे॰…।

(च) पच्‍चनीकपुग्गलोकासा

५६. (क) यस्स यत्थ दुक्खसच्‍चं नुप्पज्‍जिस्सति तस्स तत्थ समुदयसच्‍चं नुप्पज्‍जिस्सतीति? आमन्ता।

(ख) यस्स  वा पन यत्थ समुदयसच्‍चं नुप्पज्‍जिस्सति तस्स  तत्थ दुक्खसच्‍चं नुप्पज्‍जिस्सतीति?

अग्गमग्गसमङ्गीनं अरहन्तानं यस्स चित्तस्स अनन्तरा अग्गमग्गं पटिलभिस्सन्ति असञ्‍ञसत्तानं तेसं तत्थ समुदयसच्‍चं नुप्पज्‍जिस्सति, नो च तेसं तत्थ दुक्खसच्‍चं नुप्पज्‍जिस्सति। पच्छिमचित्तसमङ्गीनं तेसं तत्थ समुदयसच्‍चञ्‍च नुप्पज्‍जिस्सति दुक्खसच्‍चञ्‍च नुप्पज्‍जिस्सति।

(क) यस्स यत्थ दुक्खसच्‍चं नुप्पज्‍जिस्सति तस्स तत्थ मग्गसच्‍चं नुप्पज्‍जिस्सतीति? आमन्ता।

(ख) यस्स वा पन यत्थ मग्गसच्‍चं नुप्पज्‍जिस्सति तस्स तत्थ दुक्खसच्‍चं नुप्पज्‍जिस्सतीति?

अग्गमग्गसमङ्गीनं अरहन्तानं ये च पुथुज्‍जना मग्गं न पटिलभिस्सन्ति आपायिकानं असञ्‍ञसत्तानं तेसं तत्थ मग्गसच्‍चं नुप्पज्‍जिस्सति, नो च तेसं तत्थ दुक्खसच्‍चं नुप्पज्‍जिस्सति। पच्छिमचित्तसमङ्गीनं तेसं तत्थ मग्गसच्‍चञ्‍च नुप्पज्‍जिस्सति दुक्खसच्‍चञ्‍च नुप्पज्‍जिस्सति।

५७. (क) यस्स यत्थ समुदयसच्‍चं नुप्पज्‍जिस्सति तस्स तत्थ मग्गसच्‍चं नुप्पज्‍जिस्सतीति?

यस्स चित्तस्स अनन्तरा अग्गमग्गं पटिलभिस्सन्ति तेसं तत्थ समुदयसच्‍चं नुप्पज्‍जिस्सति, नो च तेसं तत्थ मग्गसच्‍चं नुप्पज्‍जिस्सति। अग्गमग्गसमङ्गीनं अरहन्तानं असञ्‍ञसत्तानं तेसं तत्थ समुदयसच्‍चञ्‍च नुप्पज्‍जिस्सति मग्गसच्‍चञ्‍च नुप्पज्‍जिस्सति।

(ख) यस्स वा पन यत्थ मग्गसच्‍चं नुप्पज्‍जिस्सति तस्स तत्थ समुदयसच्‍चं नुप्पज्‍जिस्सतीति?

आपायिकानं ये च पुथुज्‍जना मग्गं न पटिलभिस्सन्ति तेसं तत्थ मग्गसच्‍चं नुप्पज्‍जिस्सति, नो च तेसं तत्थ समुदयसच्‍चं नुप्पज्‍जिस्सति। अग्गमग्गसमङ्गीनं अरहन्तानं असञ्‍ञसत्तानं तेसं तत्थ मग्गसच्‍चञ्‍च नुप्पज्‍जिस्सति समुदयसच्‍चञ्‍च नुप्पज्‍जिस्सति।

(४) पच्‍चुप्पन्‍नातीतवारो

(क) अनुलोमपुग्गलो

५८. (क) यस्स  दुक्खसच्‍चं उप्पज्‍जति तस्स समुदयसच्‍चं उप्पज्‍जित्थाति? आमन्ता।

(ख) यस्स वा पन समुदयसच्‍चं उप्पज्‍जित्थ तस्स दुक्खसच्‍चं उप्पज्‍जतीति?

सब्बेसं चवन्तानं पवत्ते चित्तस्स भङ्गक्खणे अरूपे मग्गस्स च फलस्स च उप्पादक्खणे तेसं समुदयसच्‍चं उप्पज्‍जित्थ, नो च तेसं दुक्खसच्‍चं उप्पज्‍जति। सब्बेसं उपपज्‍जन्तानं पवत्ते चित्तस्स उप्पादक्खणे तेसं समुदयसच्‍चञ्‍च उप्पज्‍जित्थ दुक्खसच्‍चञ्‍च उप्पज्‍जति।

(क) यस्स  दुक्खसच्‍चं उप्पज्‍जति तस्स मग्गसच्‍चं उप्पज्‍जित्थाति? अनभिसमेतावीनं उपपज्‍जन्तानं पवत्ते चित्तस्स उप्पादक्खणे तेसं दुक्खसच्‍चं उप्पज्‍जति, नो च तेसं मग्गसच्‍चं उप्पज्‍जित्थ। अभिसमेतावीनं  उपपज्‍जन्तानं पवत्ते चित्तस्स उप्पादक्खणे तेसं दुक्खसच्‍चञ्‍च उप्पज्‍जति मग्गसच्‍चञ्‍च उप्पज्‍जित्थ।

(ख) यस्स वा पन मग्गसच्‍चं उप्पज्‍जित्थ तस्स दुक्खसच्‍चं उप्पज्‍जतीति?

अभिसमेतावीनं चवन्तानं पवत्ते चित्तस्स भङ्गक्खणे अरूपे मग्गस्स च फलस्स च उप्पादक्खणे तेसं मग्गसच्‍चं उप्पज्‍जित्थ, नो च तेसं दुक्खसच्‍चं उप्पज्‍जति। अभिसमेतावीनं उपपज्‍जन्तानं पवत्ते चित्तस्स उप्पादक्खणे तेसं मग्गसच्‍चञ्‍च उप्पज्‍जित्थ दुक्खसच्‍चञ्‍च उप्पज्‍जति।

५९. (क) यस्स समुदयसच्‍चं उप्पज्‍जति तस्स मग्गसच्‍चं उप्पज्‍जित्थाति?

अनभिसमेतावीनं तण्हाय उप्पादक्खणे तेसं समुदयसच्‍चं उप्पज्‍जति, नो च तेसं मग्गसच्‍चं उप्पज्‍जित्थ। अभिसमेतावीनं तण्हाय  उप्पादक्खणे तेसं समुदयसच्‍चञ्‍च उप्पज्‍जति मग्गसच्‍चञ्‍च उप्पज्‍जित्थ।

(ख) यस्स वा पन मग्गसच्‍चं उप्पज्‍जित्थ तस्स समुदयसच्‍चं उप्पज्‍जतीति?

अभिसमेतावीनं तण्हाय भङ्गक्खणे तण्हाविप्पयुत्तचित्ते वत्तमाने निरोधसमापन्‍नानं तेसं मग्गसच्‍चं उप्पज्‍जित्थ, नो च तेसं समुदयसच्‍चं उप्पज्‍जति। अभिसमेतावीनं तण्हाय उप्पादक्खणे तेसं मग्गसच्‍चञ्‍च उप्पज्‍जित्थ समुदयसच्‍चञ्‍च उप्पज्‍जति।

(ख) अनुलोमओकासो

६०. यत्थ दुक्खसच्‍चं उप्पज्‍जति…पे॰… (यत्थका सदिसा सब्बे)।

(ग) अनुलोमपुग्गलोकासा

६१. (क) यस्स यत्थ दुक्खसच्‍चं उप्पज्‍जति तस्स तत्थ समुदयसच्‍चं उप्पज्‍जित्थाति?

सुद्धावासानं उपपत्तिचित्तस्स [उप्पत्तिचित्तस्स (स्या॰)] उप्पादक्खणे असञ्‍ञसत्तं उपपज्‍जन्तानं तेसं तत्थ दुक्खसच्‍चं उप्पज्‍जति, नो च तेसं तत्थ  समुदयसच्‍चं उप्पज्‍जित्थ। इतरेसं चतुवोकारं पञ्‍चवोकारं उपपज्‍जन्तानं पवत्ते चित्तस्स उप्पादक्खणे तेसं तत्थ दुक्खसच्‍चञ्‍च उप्पज्‍जति समुदयसच्‍चञ्‍च उप्पज्‍जित्थ।

(ख) यस्स वा पन यत्थ समुदयसच्‍चं उप्पज्‍जित्थ तस्स तत्थ दुक्खसच्‍चं उप्पज्‍जतीति?

चतुवोकारा पञ्‍चवोकारा चवन्तानं पवत्ते चित्तस्स भङ्गक्खणे  अरूपे मग्गस्स च फलस्स च उप्पादक्खणे तेसं तत्थ समुदयसच्‍चं उप्पज्‍जित्थ, नो च तेसं तत्थ दुक्खसच्‍चं उप्पज्‍जति। चतुवोकारं पञ्‍चवोकारं उपपज्‍जन्तानं पवत्ते चित्तस्स उप्पादक्खणे तेसं तत्थ समुदयसच्‍चञ्‍च उप्पज्‍जित्थ दुक्खसच्‍चञ्‍च उप्पज्‍जति।

(क) यस्स  यत्थ दुक्खसच्‍चं उप्पज्‍जति तस्स तत्थ मग्गसच्‍चं उप्पज्‍जित्थाति?

सुद्धावासानं उपपत्तिचित्तस्स उप्पादक्खणे अनभिसमेतावीनं उपपज्‍जन्तानं पवत्ते चित्तस्स उप्पादक्खणे असञ्‍ञसत्तं उपपज्‍जन्तानं तेसं तत्थ दुक्खसच्‍चं उप्पज्‍जति, नो च तेसं तत्थ मग्गसच्‍चं उप्पज्‍जित्थ। अभिसमेतावीनं उपपज्‍जन्तानं पवत्ते चित्तस्स उप्पादक्खणे तेसं तत्थ दुक्खसच्‍चञ्‍च उप्पज्‍जति मग्गसच्‍चञ्‍च उप्पज्‍जित्थ।

(ख) यस्स वा पन यत्थ मग्गसच्‍चं उप्पज्‍जित्थ तस्स तत्थ दुक्खसच्‍चं उप्पज्‍जतीति?

अभिसमेतावीनं चवन्तानं पवत्ते चित्तस्स भङ्गक्खणे अरूपे मग्गस्स च फलस्स च उप्पादक्खणे तेसं तत्थ मग्गसच्‍चं उप्पज्‍जित्थ, नो च तेसं तत्थ दुक्खसच्‍चं उप्पज्‍जति। अभिसमेतावीनं उपपज्‍जन्तानं पवत्ते चित्तस्स उप्पादक्खणे  तेसं तत्थ मग्गसच्‍चञ्‍च उप्पज्‍जित्थ दुक्खसच्‍चञ्‍च उप्पज्‍जति।

६२. (क) यस्स यत्थ समुदयसच्‍चं उप्पज्‍जति तस्स तत्थ मग्गसच्‍चं उप्पज्‍जित्थाति?

अनभिसमेतावीनं तण्हाय उप्पादक्खणे तेसं तत्थ समुदयसच्‍चं उप्पज्‍जति, नो च तेसं तत्थ मग्गसच्‍चं उप्पज्‍जित्थ। अभिसमेतावीनं तण्हाय उप्पादक्खणे तेसं तत्थ समुदयसच्‍चञ्‍च उप्पज्‍जति मग्गसच्‍चञ्‍च उप्पज्‍जित्थ।

(ख) यस्स वा पन यत्थ मग्गसच्‍चं उप्पज्‍जित्थ तस्स तत्थ समुदयसच्‍चं उप्पज्‍जतीति?

अभिसमेतावीनं तण्हाय भङ्गक्खणे तण्हाविप्पयुत्तचित्ते वत्तमाने तेसं तत्थ मग्गसच्‍चं उप्पज्‍जित्थ, नो च तेसं तत्थ समुदयसच्‍चं उप्पज्‍जति। अभिसमेतावीनं तण्हाय उप्पादक्खणे तेसं तत्थ मग्गसच्‍चञ्‍च उप्पज्‍जित्थ समुदयसच्‍चञ्‍च उप्पज्‍जति।

(घ) पच्‍चनीकपुग्गलो

६३. (क) यस्स दुक्खसच्‍चं नुप्पज्‍जति तस्स समुदयसच्‍चं नुप्पज्‍जित्थाति?

उप्पज्‍जित्थ।

(ख) यस्स  वा पन समुदयसच्‍चं नुप्पज्‍जित्थ तस्स दुक्खसच्‍चं नुप्पज्‍जतीति? नत्थि।

(क) यस्स दुक्खसच्‍चं नुप्पज्‍जति तस्स मग्गसच्‍चं नुप्पज्‍जित्थाति?

अभिसमेतावीनं चवन्तानं पवत्ते चित्तस्स भङ्गक्खणे अरूपे मग्गस्स च फलस्स च  उप्पादक्खणे तेसं दुक्खसच्‍चं नुप्पज्‍जति, नो च तेसं मग्गसच्‍चं नुप्पज्‍जित्थ। अनभिसमेतावीनं चवन्तानं पवत्ते चित्तस्स भङ्गक्खणे तेसं दुक्खसच्‍चञ्‍च नुप्पज्‍जति मग्गसच्‍चञ्‍च नुप्पज्‍जित्थ।

(ख) यस्स वा पन मग्गसच्‍चं नुप्पज्‍जित्थ तस्स दुक्खसच्‍चं नुप्पज्‍जतीति?

अनभिसमेतावीनं उपपज्‍जन्तानं पवत्ते चित्तस्स उप्पादक्खणे तेसं मग्गसच्‍चं नुप्पज्‍जित्थ, नो च तेसं दुक्खसच्‍चं नुप्पज्‍जति। अनभिसमेतावीनं चवन्तानं पवत्ते चित्तस्स भङ्गक्खणे तेसं मग्गसच्‍चञ्‍च नुप्पज्‍जित्थ दुक्खसच्‍चञ्‍च नुप्पज्‍जति।

६४. (क) यस्स समुदयसच्‍चं नुप्पज्‍जति तस्स मग्गसच्‍चं नुप्पज्‍जित्थाति?

अभिसमेतावीनं तण्हाय भङ्गक्खणे तण्हाविप्पयुत्तचित्ते वत्तमाने निरोधसमापन्‍नानं तेसं समुदयसच्‍चं नुप्पज्‍जति, नो च तेसं मग्गसच्‍चं नुप्पज्‍जित्थ। अनभिसमेतावीनं तण्हाय भङ्गक्खणे तण्हाविप्पयुत्तचित्ते वत्तमाने असञ्‍ञसत्तानं तेसं समुदयसच्‍चञ्‍च नुप्पज्‍जति मग्गसच्‍चञ्‍च नुप्पज्‍जित्थ।

(ख) यस्स वा पन मग्गसच्‍चं नुप्पज्‍जित्थ तस्स समुदयसच्‍चं नुप्पज्‍जतीति?

अनभिसमेतावीनं तण्हाय उप्पादक्खणे तेसं मग्गसच्‍चं नुप्पज्‍जित्थ, नो च तेसं समुदयसच्‍चं नुप्पज्‍जति। अनभिसमेतावीनं तण्हाय भङ्गक्खणे तण्हाविप्पयुत्तचित्ते वत्तमाने असञ्‍ञसत्तानं तेसं मग्गसच्‍चञ्‍च नुप्पज्‍जित्थ समुदयसच्‍चञ्‍च नुप्पज्‍जति।

(ङ) पच्‍चनीकओकासो

६५. यत्थ  दुक्खसच्‍चं नुप्पज्‍जति…पे॰…।

(च) पच्‍चनीकपुग्गलोकासा

६६. (क) यस्स यत्थ दुक्खसच्‍चं नुप्पज्‍जति तस्स तत्थ समुदयसच्‍चं नुप्पज्‍जित्थाति?

चतुवोकारा पञ्‍चवोकारा चवन्तानं पवत्ते चित्तस्स भङ्गक्खणे अरूपे मग्गस्स च फलस्स च उप्पादक्खणे तेसं तत्थ दुक्खसच्‍चं नुप्पज्‍जति, नो च तेसं तत्थ समुदयसच्‍चं नुप्पज्‍जित्थ। सुद्धावासानं  उपपत्तिचित्तस्स भङ्गक्खणे असञ्‍ञसत्ता चवन्तानं तेसं तत्थ दुक्खसच्‍चञ्‍च नुप्पज्‍जति समुदयसच्‍चञ्‍च नुप्पज्‍जित्थ।

(ख) यस्स वा पन यत्थ समुदयसच्‍चं नुप्पज्‍जित्थ तस्स तत्थ दुक्खसच्‍चं नुप्पज्‍जतीति?

सुद्धावासानं उपपत्तिचित्तस्स उप्पादक्खणे असञ्‍ञसत्तं उपपज्‍जन्तानं तेसं तत्थ समुदयसच्‍चं नुप्पज्‍जित्थ, नो च तेसं तत्थ दुक्खसच्‍चं नुप्पज्‍जति। सुद्धावासानं उपपत्तिचित्तस्स भङ्गक्खणे असञ्‍ञसत्ता चवन्तानं तेसं तत्थ समुदयसच्‍चञ्‍च नुप्पज्‍जित्थ दुक्खसच्‍चञ्‍च नुप्पज्‍जति।

(क) यस्स  यत्थ दुक्खसच्‍चं नुप्पज्‍जति तस्स तत्थ मग्गसच्‍चं नुप्पज्‍जित्थाति?

अभिसमेतावीनं चवन्तानं पवत्ते चित्तस्स भङ्गक्खणे अरूपे मग्गस्स च फलस्स च उप्पादक्खणे तेसं तत्थ दुक्खसच्‍चं नुप्पज्‍जति, नो च तेसं तत्थ मग्गसच्‍चं नुप्पज्‍जित्थ। सुद्धावासानं उपपत्तिचित्तस्स भङ्गक्खणे अनभिसमेतावीनं चवन्तानं पवत्ते चित्तस्स भङ्गक्खणे असञ्‍ञसत्ता चवन्तानं तेसं तत्थ दुक्खसच्‍चञ्‍च नुप्पज्‍जति मग्गसच्‍चञ्‍च नुप्पज्‍जित्थ।

(ख) यस्स  वा पन यत्थ मग्गसच्‍चं नुप्पज्‍जित्थ तस्स तत्थ दुक्खसच्‍चं नुप्पज्‍जतीति?

सुद्धावासानं उपपत्तिचित्तस्स उप्पादक्खणे अनभिसमेतावीनं उपपज्‍जन्तानं पवत्ते चित्तस्स उप्पादक्खणे असञ्‍ञसत्तं उपपज्‍जन्तानं तेसं तत्थ मग्गसच्‍चं नुप्पज्‍जित्थ, नो च तेसं तत्थ दुक्खसच्‍चं नुप्पज्‍जति। सुद्धावासानं उपपत्तिचित्तस्स भङ्गक्खणे अनभिसमेतावीनं  चवन्तानं पवत्ते चित्तस्स भङ्गक्खणे असञ्‍ञसत्ता चवन्तानं तेसं तत्थ मग्गसच्‍चञ्‍च नुप्पज्‍जित्थ दुक्खसच्‍चञ्‍च नुप्पज्‍जति।

६७. (क) यस्स यत्थ समुदयसच्‍चं नुप्पज्‍जति तस्स तत्थ मग्गसच्‍चं नुप्पज्‍जित्थाति?

अभिसमेतावीनं तण्हाय भङ्गक्खणे तण्हाविप्पयुत्तचित्ते वत्तमाने तेसं तत्थ समुदयसच्‍चं नुप्पज्‍जति, नो च तेसं तत्थ मग्गसच्‍चं नुप्पज्‍जित्थ। सुद्धावासानं दुतिये चित्ते वत्तमाने अनभिसमेतावीनं तण्हाय भङ्गक्खणे तण्हाविप्पयुत्तचित्ते वत्तमाने असञ्‍ञसत्तानं तेसं तत्थ समुदयसच्‍चञ्‍च नुप्पज्‍जति मग्गसच्‍चञ्‍च नुप्पज्‍जित्थ।

(ख) यस्स वा पन यत्थ मग्गसच्‍चं नुप्पज्‍जित्थ तस्स तत्थ समुदयसच्‍चं नुप्पज्‍जतीति?

अनभिसमेतावीनं तण्हाय उप्पादक्खणे तेसं तत्थ मग्गसच्‍चं नुप्पज्‍जित्थ, नो च तेसं तत्थ समुदयसच्‍चं नुप्पज्‍जति। सुद्धावासानं दुतिये चित्ते वत्तमाने अनभिसमेतावीनं तण्हाय भङ्गक्खणे तण्हाविप्पयुत्तचित्ते वत्तमाने असञ्‍ञसत्तानं तेसं तत्थ मग्गसच्‍चञ्‍च नुप्पज्‍जित्थ समुदयसच्‍चञ्‍च नुप्पज्‍जति।

(५) पच्‍चुप्पन्‍नानागतवारो

(क) अनुलोमपुग्गलो

६८. (क) यस्स दुक्खसच्‍चं उप्पज्‍जति तस्स समुदयसच्‍चं उप्पज्‍जिस्सतीति?

अग्गमग्गस्स उप्पादक्खणे अरहन्तानं चित्तस्स उप्पादक्खणे यस्स चित्तस्स अनन्तरा अग्गमग्गं पटिलभिस्सन्ति तस्स चित्तस्स उप्पादक्खणे तेसं दुक्खसच्‍चं उप्पज्‍जति, नो च तेसं समुदयसच्‍चं  उप्पज्‍जिस्सति। इतरेसं उपपज्‍जन्तानं  पवत्ते चित्तस्स उप्पादक्खणे तेसं दुक्खसच्‍चञ्‍च उप्पज्‍जति समुदयसच्‍चञ्‍च उप्पज्‍जिस्सति।

(ख) यस्स वा पन समुदयसच्‍चं उप्पज्‍जिस्सति तस्स दुक्खसच्‍चं उप्पज्‍जतीति?

सब्बेसं चवन्तानं पवत्ते चित्तस्स भङ्गक्खणे अरूपे मग्गस्स च फलस्स च उप्पादक्खणे तेसं समुदयसच्‍चं उप्पज्‍जिस्सति, नो च तेसं दुक्खसच्‍चं उप्पज्‍जति। सब्बेसं उपपज्‍जन्तानं पवत्ते चित्तस्स उप्पादक्खणे तेसं समुदयसच्‍चञ्‍च उप्पज्‍जिस्सति दुक्खसच्‍चञ्‍च उप्पज्‍जति।

(क) यस्स दुक्खसच्‍चं उप्पज्‍जति तस्स मग्गसच्‍चं उप्पज्‍जिस्सतीति?

अग्गमग्गस्स उप्पादक्खणे अरहन्तानं चित्तस्स उप्पादक्खणे ये च पुथुज्‍जना मग्गं न पटिलभिस्सन्ति तेसं उपपज्‍जन्तानं पवत्ते चित्तस्स उप्पादक्खणे तेसं दुक्खसच्‍चं उप्पज्‍जति, नो च तेसं मग्गसच्‍चं उप्पज्‍जिस्सति। यस्स चित्तस्स अनन्तरा अग्गमग्गं पटिलभिस्सन्ति तस्स चित्तस्स उप्पादक्खणे ये चञ्‍ञे मग्गं पटिलभिस्सन्ति तेसं उपपज्‍जन्तानं पवत्ते चित्तस्स उप्पादक्खणे तेसं दुक्खसच्‍चञ्‍च उप्पज्‍जति मग्गसच्‍चञ्‍च उप्पज्‍जिस्सति।

(ख) यस्स वा पन मग्गसच्‍चं उप्पज्‍जिस्सति तस्स दुक्खसच्‍चं उप्पज्‍जतीति?

यस्स चित्तस्स अनन्तरा अग्गमग्गं पटिलभिस्सन्ति तस्स चित्तस्स भङ्गक्खणे ये चञ्‍ञे मग्गं पटिलभिस्सन्ति तेसं चवन्तानं पवत्ते चित्तस्स भङ्गक्खणे अरूपे मग्गस्स च फलस्स च उप्पादक्खणे तेसं मग्गसच्‍चं  उप्पज्‍जिस्सति, नो च तेसं दुक्खसच्‍चं उप्पज्‍जति। यस्स चित्तस्स अनन्तरा अग्गमग्गं पटिलभिस्सन्ति तस्स चित्तस्स उप्पादक्खणे ये चञ्‍ञे मग्गं पटिलभिस्सन्ति तेसं उपपज्‍जन्तानं पवत्ते चित्तस्स उप्पादक्खणे तेसं मग्गसच्‍चञ्‍च उप्पज्‍जिस्सति दुक्खसच्‍चञ्‍च उप्पज्‍जति।

६९. (क) यस्स  समुदयसच्‍चं उप्पज्‍जति तस्स मग्गसच्‍चं उप्पज्‍जिस्सतीति?

ये पुथुज्‍जना मग्गं न पटिलभिस्सन्ति तेसं तण्हाय उप्पादक्खणे तेसं समुदयसच्‍चं उप्पज्‍जति, नो च तेसं मग्गसच्‍चं उप्पज्‍जिस्सति। ये मग्गं पटिलभिस्सन्ति तेसं तण्हाय उप्पादक्खणे तेसं समुदयसच्‍चञ्‍च उप्पज्‍जति मग्गसच्‍चञ्‍च उप्पज्‍जिस्सति।

(ख) यस्स वा पन मग्गसच्‍चं उप्पज्‍जिस्सति तस्स समुदयसच्‍चं उप्पज्‍जतीति?

यस्स चित्तस्स अनन्तरा अग्गमग्गं पटिलभिस्सन्ति ये [पटिलभिस्सन्ति तस्स चित्तस्स उप्पादक्खणे ये (सी॰ स्या॰) पुग्गलोकासवारेपि] चञ्‍ञे मग्गं पटिलभिस्सन्ति तेसं तण्हाय भङ्गक्खणे तण्हाविप्पयुत्तचित्ते वत्तमाने निरोधसमापन्‍नानं असञ्‍ञसत्तानं तेसं मग्गसच्‍चं उप्पज्‍जिस्सति, नो च तेसं समुदयसच्‍चं उप्पज्‍जति। ये मग्गं पटिलभिस्सन्ति तेसं तण्हाय  उप्पादक्खणे तेसं मग्गसच्‍चञ्‍च उप्पज्‍जिस्सति समुदयसच्‍चञ्‍च उप्पज्‍जति।

(ख) अनुलोमओकासो

७०. यत्थ दुक्खसच्‍चं उप्पज्‍जति…पे॰… (यत्थकम्पि यस्सयत्थकसदिसं कातब्बं)।

(ग) अनुलोमपुग्गलोकासा

७१. (क) यस्स यत्थ दुक्खसच्‍चं उप्पज्‍जति तस्स तत्थ समुदयसच्‍चं उप्पज्‍जिस्सतीति?

अग्गमग्गस्स उप्पादक्खणे अरहन्तानं चित्तस्स उप्पादक्खणे यस्स चित्तस्स अनन्तरा अग्गमग्गं पटिलभिस्सन्ति तस्स चित्तस्स उप्पादक्खणे असञ्‍ञसत्तं उपपज्‍जन्तानं तेसं तत्थ दुक्खसच्‍चं उप्पज्‍जति, नो च तेसं तत्थ समुदयसच्‍चं उप्पज्‍जिस्सति। इतरेसं चतुवोकारं पञ्‍चवोकारं उपपज्‍जन्तानं पवत्ते चित्तस्स उप्पादक्खणे तेसं तत्थ दुक्खसच्‍चञ्‍च उप्पज्‍जति समुदयसच्‍चञ्‍च उप्पज्‍जिस्सति।

(ख) यस्स  वा पन यत्थ समुदयसच्‍चं उप्पज्‍जिस्सति तस्स तत्थ दुक्खसच्‍चं उप्पज्‍जतीति?

चतुवोकारा पञ्‍चवोकारा चवन्तानं पवत्ते चित्तस्स भङ्गक्खणे अरूपे मग्गस्स च फलस्स च उप्पादक्खणे तेसं तत्थ समुदयसच्‍चं उप्पज्‍जिस्सति, नो च तेसं तत्थ दुक्खसच्‍चं उप्पज्‍जति। चतुवोकारं पञ्‍चवोकारं उपपज्‍जन्तानं पवत्ते चित्तस्स उप्पादक्खणे तेसं तत्थ समुदयसच्‍चञ्‍च उप्पज्‍जिस्सति दुक्खसच्‍चञ्‍च उप्पज्‍जति।

(क) यस्स यत्थ दुक्खसच्‍चं उप्पज्‍जति तस्स तत्थ मग्गसच्‍चं उप्पज्‍जिस्सतीति?

अग्गमग्गस्स उप्पादक्खणे अरहन्तानं चित्तस्स उप्पादक्खणे आपायिकानं ये च पुथुज्‍जना मग्गं न पटिलभिस्सन्ति तेसं उपपज्‍जन्तानं पवत्ते चित्तस्स उप्पादक्खणे असञ्‍ञसत्तं उपपज्‍जन्तानं तेसं तत्थ दुक्खसच्‍चं उप्पज्‍जति, नो च तेसं तत्थ मग्गसच्‍चं उप्पज्‍जिस्सति। यस्स चित्तस्स अनन्तरा अग्गमग्गं पटिलभिस्सन्ति तस्स चित्तस्स उप्पादक्खणे ये चञ्‍ञे मग्गं पटिलभिस्सन्ति  तेसं उपपज्‍जन्तानं पवत्ते चित्तस्स उप्पादक्खणे तेसं तत्थ दुक्खसच्‍चञ्‍च उप्पज्‍जति मग्गसच्‍चञ्‍च उप्पज्‍जिस्सति।

(ख) यस्स वा पन यत्थ मग्गसच्‍चं उप्पज्‍जिस्सति तस्स तत्थ दुक्खसच्‍चं उप्पज्‍जतीति?

यस्स चित्तस्स अनन्तरा अग्गमग्गं पटिलभिस्सन्ति तस्स चित्तस्स भङ्गक्खणे ये चञ्‍ञे मग्गं पटिलभिस्सन्ति तेसं चवन्तानं पवत्ते चित्तस्स भङ्गक्खणे अरूपे मग्गस्स  च फलस्स च उप्पादक्खणे तेसं तत्थ मग्गसच्‍चं उप्पज्‍जिस्सति, नो च तेसं तत्थ दुक्खसच्‍चं उप्पज्‍जति। यस्स चित्तस्स अनन्तरा अग्गमग्गं पटिलभिस्सन्ति तस्स चित्तस्स उप्पादक्खणे ये चञ्‍ञे मग्गं पटिलभिस्सन्ति तेसं उपपज्‍जन्तानं पवत्ते चित्तस्स उप्पादक्खणे तेसं तत्थ मग्गसच्‍चञ्‍च उप्पज्‍जिस्सति दुक्खसच्‍चञ्‍च उप्पज्‍जति।

७२. (क) यस्स  यत्थ समुदयसच्‍चं उप्पज्‍जति तस्स तत्थ मग्गसच्‍चं उप्पज्‍जिस्सतीति?

आपायिकानं ये च पुथुज्‍जना मग्गं न पटिलभिस्सन्ति तेसं तण्हाय उप्पादक्खणे तेसं तत्थ समुदयसच्‍चं उप्पज्‍जति, नो च तेसं तत्थ मग्गसच्‍चं उप्पज्‍जिस्सति। ये मग्गं पटिलभिस्सन्ति तेसं तण्हाय उप्पादक्खणे तेसं तत्थ समुदयसच्‍चञ्‍च उप्पज्‍जति मग्गसच्‍चञ्‍च उप्पज्‍जिस्सति।

(ख) यस्स वा पन यत्थ मग्गसच्‍चं उप्पज्‍जिस्सति तस्स तत्थ समुदयसच्‍चं उप्पज्‍जतीति?

यस्स चित्तस्स अनन्तरा अग्गमग्गं पटिलभिस्सन्ति ये चञ्‍ञे मग्गं पटिलभिस्सन्ति तेसं तण्हाय भङ्गक्खणे  तण्हाविप्पयुत्तचित्ते वत्तमाने तेसं तत्थ मग्गसच्‍चं उप्पज्‍जिस्सति, नो च तेसं तत्थ समुदयसच्‍चं उप्पज्‍जति। ये मग्गं पटिलभिस्सन्ति तेसं तण्हाय उप्पादक्खणे तेसं तत्थ मग्गसच्‍चञ्‍च उप्पज्‍जिस्सति समुदयसच्‍चञ्‍च उप्पज्‍जति।

(घ) पच्‍चनीकपुग्गलो

७३. (क) यस्स दुक्खसच्‍चं नुप्पज्‍जति तस्स समुदयसच्‍चं नुप्पज्‍जिस्सतीति?

सब्बेसं चवन्तानं पवत्ते चित्तस्स भङ्गक्खणे अरूपे मग्गस्स च फलस्स च उप्पादक्खणे तेसं दुक्खसच्‍चं नुप्पज्‍जति, नो च तेसं समुदयसच्‍चं नुप्पज्‍जिस्सति। अग्गमग्गस्स भङ्गक्खणे अरहन्तानं चित्तस्स भङ्गक्खणे यस्स चित्तस्स अनन्तरा अग्गमग्गं पटिलभिस्सन्ति तस्स चित्तस्स भङ्गक्खणे अरूपे अग्गमग्गस्स च फलस्स च उप्पादक्खणे तेसं दुक्खसच्‍चञ्‍च नुप्पज्‍जति समुदयसच्‍चञ्‍च नुप्पज्‍जिस्सति।

(ख) यस्स वा पन समुदयसच्‍चं नुप्पज्‍जिस्सति तस्स दुक्खसच्‍चं नुप्पज्‍जतीति?

अग्गमग्गस्स उप्पादक्खणे अरहन्तानं चित्तस्स उप्पादक्खणे यस्स चित्तस्स अनन्तरा अग्गमग्गं पटिलभिस्सन्ति तस्स चित्तस्स उप्पादक्खणे तेसं समुदयसच्‍चं नुप्पज्‍जिस्सति, नो च तेसं दुक्खसच्‍चं नुप्पज्‍जति। अग्गमग्गस्स भङ्गक्खणे अरहन्तानं चित्तस्स भङ्गक्खणे यस्स चित्तस्स अनन्तरा अग्गमग्गं पटिलभिस्सन्ति तस्स चित्तस्स भङ्गक्खणे  अरूपे अग्गमग्गस्स च फलस्स च उप्पादक्खणे तेसं समुदयसच्‍चञ्‍च नुप्पज्‍जिस्सति दुक्खसच्‍चञ्‍च नुप्पज्‍जति।

(क) यस्स  दुक्खसच्‍चं नुप्पज्‍जति तस्स मग्गसच्‍चं नुप्पज्‍जिस्सतीति?

यस्स  चित्तस्स अनन्तरा अग्गमग्गं पटिलभिस्सन्ति तस्स चित्तस्स भङ्गक्खणे ये चञ्‍ञे मग्गं पटिलभिस्सन्ति तेसं चवन्तानं पवत्ते चित्तस्स भङ्गक्खणे अरूपे मग्गस्स च फलस्स च उप्पादक्खणे तेसं दुक्खसच्‍चं नुप्पज्‍जति, नो च तेसं मग्गसच्‍चं नुप्पज्‍जिस्सति। अग्गमग्गस्स भङ्गक्खणे अरहन्तानं चित्तस्स भङ्गक्खणे ये च पुथुज्‍जना मग्गं न पटिलभिस्सन्ति तेसं चवन्तानं पवत्ते चित्तस्स भङ्गक्खणे अरूपे अग्गमग्गस्स च फलस्स च उप्पादक्खणे तेसं दुक्खसच्‍चञ्‍च नुप्पज्‍जति मग्गसच्‍चञ्‍च नुप्पज्‍जिस्सति।

(ख) यस्स वा पन मग्गसच्‍चं नुप्पज्‍जिस्सति तस्स दुक्खसच्‍चं नुप्पज्‍जतीति?

अग्गमग्गस्स उप्पादक्खणे अरहन्तानं चित्तस्स उप्पादक्खणे ये च पुथुज्‍जना मग्गं न पटिलभिस्सन्ति तेसं उपपज्‍जन्तानं पवत्ते चित्तस्स उप्पादक्खणे तेसं मग्गसच्‍चं नुप्पज्‍जिस्सति, नो च तेसं दुक्खसच्‍चं नुप्पज्‍जति। अग्गमग्गस्स भङ्गक्खणे अरहन्तानं चित्तस्स भङ्गक्खणे ये च पुथुज्‍जना मग्गं न पटिलभिस्सन्ति तेसं चवन्तानं पवत्ते चित्तस्स भङ्गक्खणे अरूपे अग्गमग्गस्स च फलस्स च उप्पादक्खणे तेसं मग्गसच्‍चञ्‍च नुप्पज्‍जिस्सति दुक्खसच्‍चञ्‍च नुप्पज्‍जति।

७४. (क) यस्स समुदयसच्‍चं नुप्पज्‍जति तस्स मग्गसच्‍चं नुप्पज्‍जिस्सतीति?

यस्स चित्तस्स अनन्तरा अग्गमग्गं पटिलभिस्सान्ति ये चञ्‍ञे मग्गं पटिलभिस्सन्ति तेसं तण्हाय भङ्गक्खणे तण्हाविप्पयुत्तचित्ते वत्तमाने निरोधसमापन्‍नानं  असञ्‍ञसत्तानं तेसं समुदयसच्‍चं नुप्पज्‍जति, नो च तेसं मग्गसच्‍चं नुप्पज्‍जिस्सति। अग्गमग्गसमङ्गीनं अरहन्तानं ये च पुथुज्‍जना मग्गं न पटिलभिस्सन्ति तेसं तण्हाय भङ्गक्खणे तण्हाविप्पयुत्तचित्ते  वत्तमाने तेसं समुदयसच्‍चञ्‍च नुप्पज्‍जति मग्गसच्‍चञ्‍च नुप्पज्‍जिस्सति।

(ख) यस्स वा पन मग्गसच्‍चं नुप्पज्‍जिस्सति तस्स समुदयसच्‍चं नुप्पज्‍जतीति?

ये पुथुज्‍जना मग्गं न पटिलभिस्सन्ति तेसं तण्हाय उप्पादक्खणे तेसं मग्गसच्‍चं नुप्पज्‍जिस्सति, नो च तेसं समुदयसच्‍चं नुप्पज्‍जति। अग्गमग्गसमङ्गीनं अरहन्तानं ये च पुथुज्‍जना मग्गं न पटिलभिस्सन्ति तेसं तण्हाय भङ्गक्खणे तण्हाविप्पयुत्तचित्ते वत्तमाने तेसं मग्गसच्‍चञ्‍च नुप्पज्‍जिस्सति समुदयसच्‍चञ्‍च नुप्पज्‍जति।

(ङ) पच्‍चनीकओकासो

७५. यत्थ दुक्खसच्‍चं नुप्पज्‍जति…पे॰…।

(च) पच्‍चनीकपुग्गलोकासा

७६. (क) यस्स  यत्थ दुक्खसच्‍चं नुप्पज्‍जति तस्स तत्थ समुदयसच्‍चं नुप्पज्‍जिस्सतीति?

चतुवोकारा पञ्‍चवोकारा चवन्तानं पवत्ते चित्तस्स भङ्गक्खणे अरूपे मग्गस्स च फलस्स च उप्पादक्खणे तेसं तत्थ दुक्खसच्‍चं नुप्पज्‍जति, नो च तेसं तत्थ समुदयसच्‍चं नुप्पज्‍जिस्सति। अग्गमग्गस्स भङ्गक्खणे अरहन्तानं चित्तस्स भङ्गक्खणे यस्स चित्तस्स अनन्तरा अग्गमग्गं पटिलभिस्सन्ति तस्स चित्तस्स भङ्गक्खणे असञ्‍ञसत्ता चवन्तानं अरूपे अग्गमग्गस्स च फलस्स च उप्पादक्खणे तेसं  तत्थ दुक्खसच्‍चञ्‍च नुप्पज्‍जति समुदयसच्‍चञ्‍च नुप्पज्‍जिस्सति।

(ख) यस्स वा पन यत्थ समुदयसच्‍चं नुप्पज्‍जिस्सति तस्स तत्थ दुक्खसच्‍चं नुप्पज्‍जतीति?

अग्गमग्गस्स उप्पादक्खणे अरहन्तानं चित्तस्स उप्पादक्खणे यस्स  चित्तस्स अनन्तरा अग्गमग्गं पटिलभिस्सन्ति तस्स चित्तस्स उप्पादक्खणे असञ्‍ञसत्तं उपपज्‍जन्तानं तेसं तत्थ समुदयसच्‍चं नुप्पज्‍जिस्सति, नो च तेसं तत्थ दुक्खसच्‍चं नुप्पज्‍जति। अग्गमग्गस्स भङ्गक्खणे अरहन्तानं चित्तस्स भङ्गक्खणे यस्स चित्तस्स अनन्तरा अग्गमग्गं पटिलभिस्सन्ति तस्स चित्तस्स भङ्गक्खणे अरूपे अग्गमग्गस्स च फलस्स च उप्पादक्खणे असञ्‍ञसत्ता चवन्तानं तेसं तत्थ समुदयसच्‍चञ्‍च नुप्पज्‍जिस्सति दुक्खसच्‍चञ्‍च नुप्पज्‍जति।

(क) यस्स यत्थ दुक्खसच्‍चं नुप्पज्‍जति तस्स तत्थ मग्गसच्‍चं नुप्पज्‍जिस्सतीति?

यस्स चित्तस्स अनन्तरा अग्गमग्गं पटिलभिस्सन्ति तस्स चित्तस्स भङ्गक्खणे ये चञ्‍ञे मग्गं पटिलभिस्सन्ति तेसं चवन्तानं पवत्ते चित्तस्स भङ्गक्खणे अरूपे मग्गस्स च फलस्स च उप्पादक्खणे तेसं तत्थ दुक्खसच्‍चं नुप्पज्‍जति, नो च तेसं तत्थ मग्गसच्‍चं नुप्पज्‍जिस्सति। अग्गमग्गस्स भङ्गक्खणे अरहन्तानं चित्तस्स भङ्गक्खणे आपायिकानं ये च पुथुज्‍जना मग्गं न पटिलभिस्सन्ति तेसं चवन्तानं पवत्ते चित्तस्स भङ्गक्खणे असञ्‍ञत्ता चवन्तानं अरूपे अग्गमग्गस्स च फलस्स च उप्पादक्खणे असञ्‍ञसत्ता चवन्तानं तेसं तत्थ दुक्खसच्‍चञ्‍च नुप्पज्‍जति मग्गसच्‍चञ्‍च नुप्पज्‍जिस्सति।

(ख) यस्स वा पन यत्थ मग्गसच्‍चं नुप्पज्‍जिस्सति  तस्स तत्थ दुक्खसच्‍चं नुप्पज्‍जतीति?

अग्गमग्गस्स उप्पादक्खणे अरहन्तानं चित्तस्स उप्पादक्खणे आपायिकानं ये च पुथुज्‍जना मग्गं न पटिलभिस्सन्ति तेसं उपपज्‍जन्तानं पवत्ते चित्तस्स उप्पादक्खणे असञ्‍ञसत्तं उपपज्‍जन्तानं तेसं तत्थ मग्गसच्‍चं नुप्पज्‍जिस्सति, नो च तेसं तत्थ दुक्खसच्‍चं नुप्पज्‍जति। अग्गमग्गस्स भङ्गक्खणे अरहन्तानं चित्तस्स  भङ्गक्खणे आपायिकानं ये च पुथुज्‍जना मग्गं न पटिलभिस्सन्ति तेसं चवन्तानं पवत्ते चित्तस्स भङ्गक्खणे अरूपे अग्गमग्गस्स च फलस्स च उप्पादक्खणे असञ्‍ञसत्ता चवन्तानं तेसं तत्थ मग्गसच्‍चञ्‍च नुप्पज्‍जिस्सति दुक्खसच्‍चञ्‍च नुप्पज्‍जति।

७७. (क) यस्स  यत्थ समुदयसच्‍चं नुप्पज्‍जति तस्स तत्थ मग्गसच्‍चं नुप्पज्‍जिस्सतीति?

यस्स चित्तस्स अनन्तरा अग्गमग्गं पटिलभिस्सन्ति ये चञ्‍ञे मग्गं पटिलभिस्सन्ति तेसं तण्हाय भङ्गक्खणे तण्हाविप्पयुत्तचित्ते वत्तमाने तेसं तत्थ समुदयसच्‍चं नुप्पज्‍जति, नो च तेसं तत्थ मग्गसच्‍चं नुप्पज्‍जिस्सति। अग्गमग्गसमङ्गीनं अरहन्तानं, आपायिकानं ये च पुथुज्‍जना मग्गं न पटिलभिस्सन्ति तेसं तण्हाय भङ्गक्खणे तण्हाविप्पयुत्तचित्ते वत्तमाने असञ्‍ञसत्तानं तेसं तत्थ समुदयसच्‍चञ्‍च नुप्पज्‍जति मग्गसच्‍चञ्‍च नुप्पज्‍जिस्सति।

(ख) यस्स वा पन यत्थ मग्गसच्‍चं नुप्पज्‍जिस्सति तस्स तत्थ समुदयसच्‍चं नुप्पज्‍जतीति?

आपायिकानं ये च पुथुज्‍जना मग्गं न पटिलभिस्सन्ति तेसं तण्हाय उप्पादक्खणे तेसं  तत्थ मग्गसच्‍चं नुप्पज्‍जिस्सति, नो च तेसं तत्थ समुदयसच्‍चं नुप्पज्‍जति। अग्गमग्गसमङ्गीनं अरहन्तानं आपायिकानं ये च पुथुज्‍जना मग्गं न पटिलभिस्सन्ति तेसं तण्हाय भङ्गक्खणे तण्हाविप्पयुत्तचित्ते वत्तमाने असञ्‍ञसत्तानं तेसं तत्थ मग्गसच्‍चञ्‍च नुप्पज्‍जिस्सति समुदयसच्‍चञ्‍च नुप्पज्‍जति।

(६) अतीतानागतवारो

(क) अनुलोमपुग्गलो

७८. (क) यस्स दुक्खसच्‍चं उप्पज्‍जित्थ तस्स समुदयसच्‍चं उप्पज्‍जिस्सतीति?

अग्गमग्गसमङ्गीनं अरहन्तानं यस्स चित्तस्स अनन्तरा अग्गमग्गं पटिलभिस्सन्ति तेसं दुक्खसच्‍चं उप्पज्‍जित्थ, नो च तेसं समुदयसच्‍चं उप्पज्‍जिस्सति। इतरेसं तेसं दुक्खसच्‍चञ्‍च उप्पज्‍जित्थ समुदयसच्‍चञ्‍च उप्पज्‍जिस्सति।

(ख) यस्स वा पन समुदयसच्‍चं उप्पज्‍जिस्सति तस्स दुक्खसच्‍चं उप्पज्‍जित्थाति? आमन्ता।

(क) यस्स दुक्खसच्‍चं उप्पज्‍जित्थ तस्स मग्गसच्‍चं उप्पज्‍जिस्सतीति?

अग्गमग्गसमङ्गीनं अरहन्तानं ये च पुथुज्‍जना मग्गं न पटिलभिस्सन्ति तेसं दुक्खसच्‍चं उप्पज्‍जित्थ, नो च तेसं मग्गसच्‍चं उप्पज्‍जिस्सति। यस्स चित्तस्स अनन्तरा अग्गमग्गं पटिलभिस्सन्ति  ये चञ्‍ञे मग्गं पटिलभिस्सन्ति तेसं दुक्खसच्‍चञ्‍च उप्पज्‍जित्थ मग्गसच्‍चञ्‍च उप्पज्‍जिस्सति।

(ख) यस्स वा पन…पे॰…? आमन्ता।

७९. (क) यस्स समुदयसच्‍चं उप्पज्‍जित्थ तस्स मग्गसच्‍चं उप्पज्‍जिस्सतीति? अग्गमग्गसमङ्गीनं अरहन्तानं ये च पुथुज्‍जना मग्गं न पटिलभिस्सन्ति तेसं समुदयसच्‍चं उप्पज्‍जित्थ, नो च तेसं मग्गसच्‍चं उप्पज्‍जिस्सति। यस्स चित्तस्स अनन्तरा अग्गमग्गं पटिलभिस्सन्ति, ये चञ्‍ञे मग्गं पटिलभिस्सन्ति तेसं समुदयसच्‍चञ्‍च उप्पज्‍जित्थ मग्गसच्‍चञ्‍च उप्पज्‍जिस्सति।

(ख) यस्स वा पन…पे॰…? आमन्ता।

(ख) अनुलोमओकासो

८०. यत्थ दुक्खसच्‍चं उप्पज्‍जित्थ…पे॰…।

(ग) अनुलोमपुग्गलोकासा

८१. (क) यस्स यत्थ दुक्खसच्‍चं उप्पज्‍जित्थ तस्स तत्थ समुदयसच्‍चं उप्पज्‍जिस्सतीति?

अग्गमग्गसमङ्गीनं अरहन्तानं यस्स चित्तस्स अनन्तरा अग्गमग्गं पटिलभिस्सन्ति असञ्‍ञसत्तानं तेसं तत्थ दुक्खसच्‍चं उप्पज्‍जित्थ, नो च तेसं तत्थ समुदयसच्‍चं उप्पज्‍जिस्सति। इतरेसं चतुवोकारानं पञ्‍चवोकारानं तेसं तत्थ दुक्खसच्‍चञ्‍च उप्पज्‍जित्थ समुदयसच्‍चञ्‍च उप्पज्‍जिस्सति।

(ख) यस्स वा पन यत्थ समुदयसच्‍चं उप्पज्‍जिस्सति तस्स तत्थ दुक्खसच्‍चं उप्पज्‍जित्थाति?

सुद्धावासं उपपज्‍जन्तानं तेसं तत्थ समुदयसच्‍चं उप्पज्‍जिस्सति, नो  च तेसं तत्थ दुक्खसच्‍चं उप्पज्‍जित्थ। इतरेसं चतुवोकारानं पञ्‍चवोकारानं तेसं तत्थ समुदयसच्‍चञ्‍च उप्पज्‍जिस्सति दुक्खसच्‍चञ्‍च उप्पज्‍जित्थ।

(क) यस्स यत्थ दुक्खसच्‍चं उप्पज्‍जित्थ तस्स तत्थ मग्गसच्‍चं उप्पज्‍जिस्सतीति?

अग्गमग्गसमङ्गीनं अरहन्तानं ये च पुथुज्‍जना मग्गं न पटिलभिस्सन्ति आपायिकानं असञ्‍ञसत्तानं तेसं तत्थ दुक्खसच्‍चं  उप्पज्‍जित्थ, नो च तेसं तत्थ मग्गसच्‍चं उप्पज्‍जिस्सति। यस्स चित्तस्स अनन्तरा अग्गमग्गं पटिलभिस्सन्ति ये चञ्‍ञे मग्गं पटिलभिस्सन्ति तेसं तत्थ दुक्खसच्‍चञ्‍च उप्पज्‍जित्थ मग्गसच्‍चञ्‍च उप्पज्‍जिस्सति।

(ख) यस्स वा पन यत्थ मग्गसच्‍चं उप्पज्‍जिस्सति तस्स तत्थ दुक्खसच्‍चं उप्पज्‍जित्थाति?

सुद्धावासं उपपज्‍जन्तानं तेसं तत्थ मग्गसच्‍चं उप्पज्‍जिस्सति, नो च तेसं तत्थ दुक्खसच्‍चं उप्पज्‍जित्थ। यस्स चित्तस्स  अनन्तरा अग्गमग्गं पटिलभिस्सन्ति ये चञ्‍ञे मग्गं पटिलभिस्सन्ति तेसं तत्थ मग्गसच्‍चञ्‍च उप्पज्‍जिस्सति दुक्खसच्‍चञ्‍च उप्पज्‍जित्थ।

८२. (क) यस्स यत्थ समुदयसच्‍चं उप्पज्‍जित्थ तस्स तत्थ मग्गसच्‍चं उप्पज्‍जिस्सतीति?

अग्गमग्गसमङ्गीनं अरहन्तानं ये च पुथुज्‍जना मग्गं न पटिलभिस्सन्ति आपायिकानं तेसं तत्थ समुदयसच्‍चं उप्पज्‍जित्थ, नो च तेसं तत्थ मग्गसच्‍चं उप्पज्‍जिस्सति। यस्स चित्तस्स अनन्तरा अग्गमग्गं पटिलभिस्सन्ति ये चञ्‍ञे मग्गं पटिलभिस्सन्ति तेसं तत्थ समुदयसच्‍चञ्‍च उप्पज्‍जित्थ मग्गसच्‍चञ्‍च उप्पज्‍जिस्सति।

(ख) यस्स वा पन यत्थ मग्गसच्‍चं उप्पज्‍जिस्सति तस्स तत्थ समुदयसच्‍चं उप्पज्‍जित्थाति?

सुद्धावासानं दुतिये चित्ते वत्तमाने तेसं तत्थ मग्गसच्‍चं उप्पज्‍जिस्सति, नो च तेसं तत्थ समुदयसच्‍चं उप्पज्‍जित्थ। यस्स चित्तस्स  अनन्तरा अग्गमग्गं  पटिलभिस्सन्ति ये चञ्‍ञे मग्गं पटिलभिस्सन्ति तेसं तत्थ मग्गसच्‍चञ्‍च उप्पज्‍जिस्सति समुदयसच्‍चञ्‍च उप्पज्‍जित्थ।

(घ) पच्‍चनीकपुग्गलो

८३. (क) यस्स दुक्खसच्‍चं नुप्पज्‍जित्थ तस्स समुदयसच्‍चं नुप्पज्‍जिस्सतीति? नत्थि।

(ख) यस्स वा पन समुदयसच्‍चं नुप्पज्‍जिस्सति तस्स दुक्खसच्‍चं नुप्पज्‍जित्थाति? उप्पज्‍जित्थ।

(क) यस्स दुक्खसच्‍चं नुप्पज्‍जित्थ तस्स मग्गसच्‍चं नुप्पज्‍जिस्सतीति? नत्थि।

(ख) यस्स वा पन मग्गसच्‍चं नुप्पज्‍जिस्सति तस्स दुक्खसच्‍चं नुप्पज्‍जित्थाति? उप्पज्‍जित्थ।

८४. (क) यस्स समुदयसच्‍चं नुप्पज्‍जित्थ तस्स मग्गसच्‍चं नुप्पज्‍जिस्सतीति? नत्थि।

(ख) यस्स वा पन मग्गसच्‍चं नुप्पज्‍जिस्सति तस्स समुदयसच्‍चं नुप्पज्‍जित्थाति? उप्पज्‍जित्थ।

(ङ) पच्‍चनीकओकासो

८५. यत्थ दुक्खसच्‍चं नुप्पज्‍जित्थ…पे॰…।

(च) पच्‍चनीकपुग्गलोकासा

८६. (क) यस्स यत्थ दुक्खसच्‍चं नुप्पज्‍जित्थ तस्स तत्थ समुदयसच्‍चं नुप्पज्‍जिस्सतीति? उप्पज्‍जिस्सति।

(ख) यस्स वा पन यत्थ समुदयसच्‍चं नुप्पज्‍जिस्सति तस्स तत्थ दुक्खसच्‍चं नुप्पज्‍जित्थाति? उप्पज्‍जित्थ।

(क) यस्स  यत्थ दुक्खसच्‍चं नुप्पज्‍जित्थ तस्स तत्थ मग्गसच्‍चं नुप्पज्‍जिस्सतीति? उप्पज्‍जिस्सति।

(ख) यस्स वा पन यत्थ मग्गसच्‍चं नुप्पज्‍जिस्सति तस्स तत्थ दुक्खसच्‍चं नुप्पज्‍जित्थाति? उप्पज्‍जित्थ।

८७. (क) यस्स  यत्थ समुदयसच्‍चं नुप्पज्‍जित्थ तस्स तत्थ मग्गसच्‍चं नुप्पज्‍जिस्सतीति?

सुद्धावासानं दुतिये चित्ते वत्तमाने तेसं तत्थ समुदयसच्‍चं नुप्पज्‍जित्थ, नो च तेसं तत्थ मग्गसच्‍चं नुप्पज्‍जिस्सति। असञ्‍ञसत्तानं तेसं तत्थ समुदयसच्‍चञ्‍च नुप्पज्‍जित्थ मग्गसच्‍चञ्‍च नुप्पज्‍जिस्सति।

(ख) यस्स वा पन यत्थ मग्गसच्‍चं नुप्पज्‍जिस्सति तस्स तत्थ समुदयसच्‍चं नुप्पज्‍जित्थाति?

अग्गमग्गसमङ्गीनं अरहन्तानं ये च पुथुज्‍जना मग्गं न पटिलभिस्सन्ति आपायिकानं तेसं तत्थ मग्गसच्‍चं नुप्पज्‍जिस्सति, नो च तेसं तत्थ समुदयसच्‍चं नुप्पज्‍जित्थ। असञ्‍ञसत्तानं तेसं तत्थ मग्गसच्‍चञ्‍च नुप्पज्‍जिस्सति समुदयसच्‍चञ्‍च नुप्पज्‍जित्थ।

उप्पादवारो।

२. पवत्ति २. निरोधवारो

(१) पच्‍चुप्पन्‍नवारो

(क) अनुलोमपुग्गलो

८८. (क) यस्स दुक्खसच्‍चं निरुज्झति तस्स समुदयसच्‍चं निरुज्झतीति?

सब्बेसं चवन्तानं पवत्ते तण्हाविप्पयुत्तचित्तस्स भङ्गक्खणे तेसं दुक्खसच्‍चं  निरुज्झति, नो च तेसं समुदयसच्‍चं निरुज्झति। तण्हाय भङ्गक्खणे तेसं दुक्खसच्‍चञ्‍च निरुज्झति समुदयसच्‍चञ्‍च निरुज्झति।

(ख) यस्स वा पन समुदयसच्‍चं निरुज्झति तस्स दुक्खसच्‍चं निरुज्झतीति? आमन्ता।

(क) यस्स दुक्खसच्‍चं निरुज्झति तस्स मग्गसच्‍चं निरुज्झतीति?

सब्बेसं चवन्तानं पवत्ते मग्गविप्पयुत्तचित्तस्स भङ्गक्खणे तेसं दुक्खसच्‍चं निरुज्झति, नो च तेसं मग्गसच्‍चं निरुज्झति। पञ्‍चवोकारे मग्गस्स भङ्गक्खणे तेसं दुक्खसच्‍चञ्‍च निरुज्झति मग्गसच्‍चञ्‍च निरुज्झति।

(ख) यस्स वा पन मग्गसच्‍चं निरुज्झति तस्स दुक्खसच्‍चं निरुज्झतीति?

अरूपे मग्गस्स भङ्गक्खणे तेसं मग्गसच्‍चं निरुज्झति, नो  च तेसं दुक्खसच्‍चं निरुज्झति। पञ्‍चवोकारे मग्गस्स भङ्गक्खणे तेसं मग्गसच्‍चञ्‍च निरुज्झति दुक्खसच्‍चञ्‍च निरुज्झति।

८९. (क) यस्स समुदयसच्‍चं निरुज्झति तस्स मग्गसच्‍चं निरुज्झतीति? नो।

(ख) यस्स वा पन मग्गसच्‍चं निरुज्झति तस्स समुदयसच्‍चं निरुज्झतीति? नो।

(ख) अनुलोमओकासो

९०. यत्थ दुक्खसच्‍चं निरुज्झति तत्थ समुदयसच्‍चं निरुज्झतीति?

असञ्‍ञसत्ते तत्थ दुक्खसच्‍चं निरुज्झति…पे॰…।

(यत्थकं उप्पादेपि निरोधेपि उप्पादनिरोधेपि सदिसं, नत्थि नानाकरणं)।

(ग) अनुलोमपुग्गलोकासा

९१. यस्स यत्थ दुक्खसच्‍चं निरुज्झति…पे॰…।

(यस्सयत्थकम्पि सदिसं वित्थारेतब्बं)।

(घ) पच्‍चनीकपुग्गलो

९२. (क) यस्स  दुक्खसच्‍चं न निरुज्झति तस्स समुदयसच्‍चं न निरुज्झतीति? आमन्ता।

(ख) यस्स वा पन समुदयसच्‍चं न निरुज्झति तस्स दुक्खसच्‍चं न निरुज्झतीति?

सब्बेसं चवन्तानं पवत्ते तण्हाविप्पयुत्तचित्तस्स भङ्गक्खणे तेसं समुदयसच्‍चं न निरुज्झति, नो च तेसं दुक्खसच्‍चं न निरुज्झति। सब्बेसं उपपज्‍जन्तानं पवत्ते चित्तस्स उप्पादक्खणे अरूपे मग्गस्स च फलस्स च भङ्गक्खणे तेसं समुदयसच्‍चञ्‍च न निरुज्झति दुक्खसच्‍चञ्‍च न निरुज्झति।

(क) यस्स दुक्खसच्‍चं न निरुज्झति तस्स मग्गसच्‍चं न निरुज्झतीति?

अरूपे  मग्गस्स भङ्गक्खणे तेसं दुक्खसच्‍चं न निरुज्झति, नो च तेसं मग्गसच्‍चं न निरुज्झति। सब्बेसं उपपज्‍जन्तानं पवत्ते चित्तस्स उप्पादक्खणे अरूपे फलस्स भङ्गक्खणे तेसं दुक्खसच्‍चञ्‍च न निरुज्झति मग्गसच्‍चञ्‍च न निरुज्झति।

(ख) यस्स वा पन मग्गसच्‍चं न निरुज्झति तस्स दुक्खसच्‍चं न निरुज्झतीति?

सब्बेसं चवन्तानं पवत्ते मग्गविप्पयुत्तचित्तस्स भङ्गक्खणे तेसं मग्गसच्‍चं न निरुज्झति, नो च तेसं दुक्खसच्‍चं न निरुज्झति। सब्बेसं उपपज्‍जन्तानं पवत्ते चित्तस्स उप्पादक्खणे  अरूपे फलस्स भङ्गक्खणे तेसं मग्गसच्‍चञ्‍च न निरुज्झति दुक्खसच्‍चञ्‍च न निरुज्झति।

९३. (क) यस्स समुदयसच्‍चं न निरुज्झति तस्स मग्गसच्‍चं न निरुज्झतीति?

मग्गस्स भङ्गक्खणे तेसं समुदयसच्‍चं न निरुज्झति, नो च तेसं मग्गसच्‍चं न निरुज्झति। सब्बेसं चित्तस्स उप्पादक्खणे तण्हाविप्पयुत्तमग्गविप्पयुत्तचित्तस्स भङ्गक्खणे निरोधसमापन्‍नानं असञ्‍ञसत्तानं  तेसं समुदयसच्‍चञ्‍च न निरुज्झति मग्गसच्‍चञ्‍च न निरुज्झति।

(ख) यस्स वा पन मग्गसच्‍चं न निरुज्झति तस्स समुदयसच्‍चं न निरुज्झतीति?

तण्हाय भङ्गक्खणे तेसं मग्गसच्‍चं न निरुज्झति, नो च तेसं समुदयसच्‍चं न निरुज्झति। सब्बेसं चित्तस्स उप्पादक्खणे मग्गविप्पयुत्ततण्हाविप्पयुत्तचित्तस्स भङ्गक्खणे निरोधसमापन्‍नानं असञ्‍ञसत्तानं तेसं मग्गसच्‍चञ्‍च न निरुज्झति समुदयसच्‍चञ्‍च न निरुज्झति।

(ङ) पच्‍चनीकओकासो

९४. यत्थ दुक्खसच्‍चं न निरुज्झति…पे॰…।

(च) पच्‍चनीकपुग्गलोकासा

९५. यस्स  यत्थ दुक्खसच्‍चं न निरुज्झति…पे॰…।

(यस्सकम्पि [यस्सकम्पि यत्थकम्पि (सी॰ स्या॰)] यस्सयत्थकम्पि सदिसं, यस्सयत्थकेपि निरोधसमापन्‍नानन्ति चेतं न कातब्बं)।

(२) अतीतवारो

(क) अनुलोमपुग्गलो

९६. यस्स दुक्खसच्‍चं निरुज्झित्थ तस्स समुदयसच्‍चं निरुज्झित्थाति? आमन्ता।

(यथा उप्पादवारे अतीता पुच्छा अनुलोमम्पि पच्‍चनीकम्पि विभत्ता एवं निरोधेपि विभजितब्बा, नत्थि नानाकरणं)।

(३) अनागतवारो

(क) अनुलोमपुग्गलो

९७. (क) यस्स  दुक्खसच्‍चं निरुज्झिस्सति तस्स समुदयसच्‍चं निरुज्झिस्सतीति?

अग्गमग्गसमङ्गीनं अरहन्तानं यस्स चित्तस्स अनन्तरा अग्गमग्गं पटिलभिस्सन्ति [पटिलभिस्सन्ति तस्स चित्तस्स उप्पादक्खणे (सी॰ स्या॰) उप्पादवारे पन पाठन्तरं नत्थि] तेसं दुक्खसच्‍चं निरुज्झिस्सति, नो च तेसं समुदयसच्‍चं निरुज्झिस्सति। इतरेसं तेसं दुक्खसच्‍चञ्‍च निरुज्झिस्सति समुदयसच्‍चञ्‍च निरुज्झिस्सति।

(ख) यस्स वा पन…पे॰…? आमन्ता।

(क) यस्स दुक्खसच्‍चं निरुज्झिस्सति तस्स मग्गसच्‍चं निरुज्झिस्सतीति?

अग्गमग्गस्स भङ्गक्खणे अरहन्तानं ये च पुथुज्‍जना मग्गं न पटिलभिस्सन्ति तेसं दुक्खसच्‍चं निरुज्झिस्सति, नो च तेसं मग्गसच्‍चं निरुज्झिस्सति। अग्गमग्गस्स उप्पादक्खणे यस्स चित्तस्स अनन्तरा अग्गमग्गं पटिलभिस्सन्ति ये चञ्‍ञे मग्गं पटिलभिस्सन्ति तेसं दुक्खसच्‍चञ्‍च निरुज्झिस्सति मग्गसच्‍चञ्‍च निरुज्झिस्सति।

(ख) यस्स वा पन…पे॰…। आमन्ता।

९८. (क) यस्स समुदयसच्‍चं निरुज्झिस्सति तस्स मग्गसच्‍चं निरुज्झिस्सतीति?

ये पुथुज्‍जना मग्गं न पटिलभिस्सन्ति तेसं समुदयसच्‍चं निरुज्झिस्सति, नो च तेसं मग्गसच्‍चं निरुज्झिस्सति। ये मग्गं पटिलभिस्सन्ति तेसं समुदयसच्‍चञ्‍च निरुज्झिस्सति मग्गसच्‍चञ्‍च निरुज्झिस्सति।

(ख) यस्स वा पन मग्गसच्‍चं निरुज्झिस्सति तस्स समुदयसच्‍चं निरुज्झिस्सतीति?

अग्गमग्गस्स उप्पादक्खणे यस्स चित्तस्स अनन्तरा अग्गमग्गं पटिलभिस्सन्ति तेसं मग्गसच्‍चं निरुज्झिस्सति, नो च तेसं समुदयसच्‍चं  निरुज्झिस्सति। ये मग्गं पटिलभिस्सन्ति तेसं मग्गसच्‍चञ्‍च निरुज्झिस्सति समुदयसच्‍चञ्‍च निरुज्झिस्सति।

(ख) अनुलोमओकासो

९९. यत्थ दुक्खसच्‍चं निरुज्झिस्सति…पे॰…।

(ग) अनुलोमपुग्गलोकासा

१००. यस्स यत्थ दुक्खसच्‍चं निरुज्झिस्सति तस्स तत्थ समुदयसच्‍चं निरुज्झिस्सतीति?

अग्गमग्गसमङ्गीनं अरहन्तानं यस्स चित्तस्स अनन्तरा अग्गमग्गं पटिलभिस्सन्ति  असञ्‍ञसत्तानं तेसं तत्थ दुक्खसच्‍चं निरुज्झिस्सति, नो च तेसं तत्थ समुदयसच्‍चं निरुज्झिस्सति। इतरेसं चतुवोकारानं पञ्‍चवोकारानं तेसं तत्थ दुक्खसच्‍चञ्‍च निरुज्झिस्सति समुदयसच्‍चञ्‍च निरुज्झिस्सति…पे॰…।

(यस्सकम्पि यस्सयत्थकम्पि सदिसं)।

(घ) पच्‍चनीकपुग्गलो

१०१. (क) यस्स दुक्खसच्‍चं न निरुज्झिस्सति तस्स समुदयसच्‍चं न निरुज्झिस्सतीति? आमन्ता।

(ख) यस्स वा पन समुदयसच्‍चं न निरुज्झिस्सति तस्स दुक्खसच्‍चं न निरुज्झिस्सतीति?

अग्गमग्गसमङ्गीनं अरहन्तानं यस्स चित्तस्स  अनन्तरा अग्गमग्गं पटिलभिस्सन्ति तेसं समुदयसच्‍चं न निरुज्झिस्सति, नो च तेसं दुक्खसच्‍चं न निरुज्झिस्सति। पच्छिमचित्तस्स भङ्गक्खणे तेसं समुदयसच्‍चञ्‍च न निरुज्झिस्सति दुक्खसच्‍चञ्‍च न निरुज्झिस्सति।

(क) यस्स  दुक्खसच्‍चं न निरुज्झिस्सति तस्स मग्गसच्‍चं न निरुज्झिस्सतीति? आमन्ता।

(ख) यस्स वा पन मग्गसच्‍चं न निरुज्झिस्सति तस्स दुक्खसच्‍चं न निरुज्झिस्सतीति?

अग्गमग्गस्स भङ्गक्खणे अरहन्तानं ये च पुथुज्‍जना मग्गं न पटिलभिस्सन्ति तेसं मग्गसच्‍चं न निरुज्झिस्सति, नो च तेसं दुक्खसच्‍चं न निरुज्झिस्सति। पच्छिमचित्तस्स भङ्गक्खणे तेसं मग्गसच्‍चञ्‍च न निरुज्झिस्सति दुक्खसच्‍चञ्‍च न निरुज्झिस्सति।

१०२. (क) यस्स समुदयसच्‍चं न निरुज्झिस्सति तस्स मग्गसच्‍चं न निरुज्झिस्सतीति?

अग्गमग्गस्स उप्पादक्खणे यस्स चित्तस्स अनन्तरा अग्गमग्गं पटिलभिस्सन्ति तेसं समुदयसच्‍चं न निरुज्झिस्सति, नो च तेसं मग्गसच्‍चं न निरुज्झिस्सति। अग्गमग्गस्स भङ्गक्खणे अरहन्तानं तेसं समुदयसच्‍चञ्‍च न निरुज्झिस्सति मग्गसच्‍चञ्‍च न निरुज्झिस्सति।

(ख) यस्स वा पन मग्गसच्‍चं न निरुज्झिस्सति तस्स समुदयसच्‍चं न निरुज्झिस्सतीति?

ये पुथुज्‍जना मग्गं न पटिलभिस्सन्ति तेसं मग्गसच्‍चं न निरुज्झिस्सति, नो च तेसं समुदयसच्‍चं न निरुज्झिस्सति। अग्गमग्गस्स भङ्गक्खणे अरहन्तानं तेसं मग्गसच्‍चञ्‍च न निरुज्झिस्सति समुदयसच्‍चञ्‍च न निरुज्झिस्सति।

(ङ) पच्‍चनीकओकासो

१०३. यत्थ दुक्खसच्‍चं न निरुज्झिस्सति…पे॰…।

(च) पच्‍चनीकपुग्गलोकासा

१०४. (क) यस्स  यत्थ दुक्खसच्‍चं न निरुज्झिस्सति तस्स तत्थ समुदयसच्‍चं न निरुज्झिस्सतीति? आमन्ता।

(ख) यस्स  वा पन यत्थ समुदयसच्‍चं न निरुज्झिस्सति तस्स तत्थ दुक्खसच्‍चं न निरुज्झिस्सतीति?

अग्गमग्गसमङ्गीनं अरहन्तानं यस्स चित्तस्स अनन्तरा अग्गमग्गं पटिलभिस्सन्ति असञ्‍ञसत्तानं तेसं तत्थ समुदयसच्‍चं न निरुज्झिस्सति, नो च तेसं तत्थ दुक्खसच्‍चं न निरुज्झिस्सति। पच्छिमचित्तस्स भङ्गक्खणे तेसं तत्थ समुदयसच्‍चञ्‍च न निरुज्झिस्सति दुक्खसच्‍चञ्‍च न निरुज्झिस्सति।

(क) यस्स यत्थ दुक्खसच्‍चं न निरुज्झिस्सति तस्स तत्थ मग्गसच्‍चं न निरुज्झिस्सतीति? आमन्ता।

(ख) यस्स वा पन यत्थ मग्गसच्‍चं न निरुज्झिस्सति तस्स तत्थ दुक्खसच्‍चं न निरुज्झिस्सतीति?

अग्गमग्गस्स भङ्गक्खणे अरहन्तानं ये च पुथुज्‍जना मग्गं न पटिलभिस्सन्ति आपायिकानं असञ्‍ञसत्तानं तेसं तत्थ मग्गसच्‍चं न निरुज्झिस्सति, नो च तेसं तत्थ दुक्खसच्‍चं न निरुज्झिस्सति। पच्छिमचित्तस्स भङ्गक्खणे तेसं तत्थ मग्गसच्‍चञ्‍च न निरुज्झिस्सति दुक्खसच्‍चञ्‍च न निरुज्झिस्सति।

१०५. (क) यस्स यत्थ समुदयसच्‍चं न निरुज्झिस्सति तस्स तत्थ मग्गसच्‍चं न निरुज्झिस्सतीति?

अग्गमग्गस्स उप्पादक्खणे यस्स चित्तस्स अनन्तरा अग्गमग्गं पटिलभिस्सन्ति तेसं तत्थ समुदयसच्‍चं न निरुज्झिस्सति, नो च तेसं तत्थ मग्गसच्‍चं न निरुज्झिस्सति। अग्गमग्गस्स भङ्गक्खणे अरहन्तानं असञ्‍ञसत्तानं तेसं तत्थ समुदयसच्‍चञ्‍च न निरुज्झिस्सति मग्गसच्‍चञ्‍च न निरुज्झिस्सति।

(ख) यस्स वा पन यत्थ मग्गसच्‍चं  न निरुज्झिस्सति तस्स तत्थ समुदयसच्‍चं न निरुज्झिस्सतीति?

आपायिकानं ये च पुथुज्‍जना मग्गं न पटिलभिस्सन्ति तेसं तत्थ मग्गसच्‍चं न निरुज्झिस्सति, नो च तेसं तत्थ समुदयसच्‍चं न निरुज्झिस्सति। अग्गमग्गस्स भङ्गक्खणे अरहन्तानं असञ्‍ञसत्तानं तेसं तत्थ मग्गसच्‍चञ्‍च न निरुज्झिस्सति समुदयसच्‍चञ्‍च न निरुज्झिस्सति।

(४) पच्‍चुप्पन्‍नातीतवारो

(क) अनुलोमपुग्गलो

१०६. (क) यस्स  दुक्खसच्‍चं निरुज्झति तस्स समुदयसच्‍चं निरुज्झित्थाति? आमन्ता।

(ख) यस्स वा पन समुदयसच्‍चं निरुज्झित्थ तस्स दुक्खसच्‍चं निरुज्झतीति?

सब्बेसं  उपपज्‍जन्तानं पवत्ते चित्तस्स उप्पादक्खणे अरूपे मग्गस्स च फलस्स च भङ्गक्खणे तेसं समुदयसच्‍चं निरुज्झित्थ, नो च तेसं दुक्खसच्‍चं निरुज्झति। सब्बेसं चवन्तानं पवत्ते चित्तस्स भङ्गक्खणे तेसं समुदयसच्‍चञ्‍च निरुज्झित्थ दुक्खसच्‍चञ्‍च निरुज्झति।

(क) यस्स दुक्खसच्‍चं निरुज्झति तस्स मग्गसच्‍चं निरुज्झित्थाति?

अनभिसमेतावीनं चवन्तानं पवत्ते चित्तस्स भङ्गक्खणे तेसं दुक्खसच्‍चं निरुज्झति, नो च तेसं मग्गसच्‍चं निरुज्झित्थ। अभिसमेतावीनं चवन्तानं पवत्ते चित्तस्स भङ्गक्खणे तेसं दुक्खसच्‍चञ्‍च निरुज्झति मग्गसच्‍चञ्‍च निरुज्झित्थ।

(ख) यस्स वा पन मग्गसच्‍चं निरुज्झित्थ तस्स दुक्खसच्‍चं निरुज्झतीति?

अभिसमेतावीनं उपपज्‍जन्तानं पवत्ते चित्तस्स उप्पादक्खणे अरूपे मग्गस्स च फलस्स च भङ्गक्खणे तेसं मग्गसच्‍चं निरुज्झित्थ, नो च तेसं दुक्खसच्‍चं निरुज्झति। अभिसमेतावीनं चवन्तानं पवत्ते  चित्तस्स भङ्गक्खणे तेसं मग्गसच्‍चञ्‍च निरुज्झित्थ दुक्खसच्‍चञ्‍च निरुज्झति।

१०७. (क) यस्स समुदयसच्‍चं निरुज्झति तस्स मग्गसच्‍चं निरुज्झित्थाति?

अनभिसमेतावीनं तण्हाय भङ्गक्खणे तेसं समुदयसच्‍चं निरुज्झति, नो च तेसं मग्गसच्‍चं निरुज्झित्थ। अभिसमेतावीनं तण्हाय भङ्गक्खणे तेसं समुदयसच्‍चञ्‍च निरुज्झति मग्गसच्‍चञ्‍च निरुज्झित्थ।

(ख) यस्स  वा पन मग्गसच्‍चं निरुज्झित्थ तस्स समुदयसच्‍चं निरुज्झतीति?

अभिसमेतावीनं तण्हाय उप्पादक्खणे तण्हाविप्पयुत्तचित्ते वत्तमाने निरोधसमापन्‍नानं तेसं मग्गसच्‍चं निरुज्झित्थ, नो च तेसं समुदयसच्‍चं निरुज्झति। अभिसमेतावीनं तण्हाय भङ्गक्खणे तेसं मग्गसच्‍चञ्‍च निरुज्झित्थ समुदयसच्‍चञ्‍च निरुज्झति।

(ख) अनुलोमओकासो

१०८. यत्थ दुक्खसच्‍चं निरुज्झति…पे॰…।

(ग) अनुलोमपुग्गलोकासा

१०९. (क) यस्स यत्थ दुक्खसच्‍चं निरुज्झति तस्स तत्थ समुदयसच्‍चं निरुज्झित्थाति?

सुद्धावासानं उपपत्तिचित्तस्स भङ्गक्खणे असञ्‍ञसत्ता चवन्तानं तेसं तत्थ दुक्खसच्‍चं निरुज्झति, नो च तेसं तत्थ समुदयसच्‍चं निरुज्झित्थ। इतरेसं चतुवोकारा पञ्‍चवोकारा चवन्तानं पवत्ते चित्तस्स भङ्गक्खणे तेसं तत्थ दुक्खसच्‍चञ्‍च निरुज्झति समुदयसच्‍चञ्‍च निरुज्झित्थ।

(ख) यस्स वा  पन यत्थ समुदयसच्‍चं निरुज्झित्थ तस्स तत्थ दुक्खसच्‍चं निरुज्झतीति?

चतुवोकारं पञ्‍चवोकारं उपपज्‍जन्तानं पवत्ते चित्तस्स उप्पादक्खणे अरूपे मग्गस्स च  फलस्स च भङ्गक्खणे तेसं तत्थ समुदयसच्‍चं निरुज्झित्थ, नो च तेसं तत्थ दुक्खसच्‍चं निरुज्झति। चतुवोकारा पञ्‍चवोकारा चवन्तानं पवत्ते चित्तस्स भङ्गक्खणे तेसं तत्थ समुदयसच्‍चञ्‍च निरुज्झित्थ दुक्खसच्‍चञ्‍च निरुज्झति।

(क) यस्स यत्थ दुक्खसच्‍चं निरुज्झति तस्स तत्थ मग्गसच्‍चं निरुज्झित्थाति?

सुद्धावासानं उपपत्तिचित्तस्स भङ्गक्खणे अनभिसमेतावीनं चवन्तानं  पवत्ते चित्तस्स भङ्गक्खणे असञ्‍ञसत्ता चवन्तानं तेसं तत्थ दुक्खसच्‍चं निरुज्झति, नो च तेसं तत्थ मग्गसच्‍चं निरुज्झित्थ। अभिसमेतावीनं चवन्तानं पवत्ते चित्तस्स भङ्गक्खणे तेसं तत्थ दुक्खसच्‍चञ्‍च निरुज्झति मग्गसच्‍चञ्‍च निरुज्झित्थ।

(ख) यस्स वा पन यत्थ मग्गसच्‍चं निरुज्झित्थ तस्स तत्थ दुक्खसच्‍चं निरुज्झतीति?

अभिसमेतावीनं उपपज्‍जन्तानं पवत्ते चित्तस्स उप्पादक्खणे अरूपे मग्गस्स च फलस्स च भङ्गक्खणे तेसं तत्थ मग्गसच्‍चं निरुज्झित्थ, नो च तेसं तत्थ दुक्खसच्‍चं निरुज्झति। अभिसमेतावीनं चवन्तानं पवत्ते चित्तस्स भङ्गक्खणे तेसं तत्थ मग्गसच्‍चञ्‍च निरुज्झित्थ दुक्खसच्‍चञ्‍च निरुज्झति।

११०. (क) यस्स यत्थ समुदयसच्‍चं निरुज्झति तस्स तत्थ मग्गसच्‍चं निरुज्झित्थाति?

अनभिसमेतावीनं तण्हाय भङ्गक्खणे तेसं तत्थ समुदयसच्‍चं निरुज्झति, नो च तेसं तत्थ मग्गसच्‍चं निरुज्झित्थ। अभिसमेतावीनं तण्हाय भङ्गक्खणे तेसं तत्थ समुदयसच्‍चञ्‍च निरुज्झति मग्गसच्‍चञ्‍च  निरुज्झित्थ।

(ख) यस्स वा पन यत्थ मग्गसच्‍चं निरुज्झित्थ तस्स तत्थ समुदयसच्‍चं निरुज्झतीति?

अभिसमेतावीनं तण्हाय उप्पादक्खणे तण्हाविप्पयुत्तचित्ते वत्तमाने तेसं तत्थ मग्गसच्‍चं निरुज्झित्थ, नो च तेसं तत्थ समुदयसच्‍चं निरुज्झति। अभिसमेतावीनं तण्हाय भङ्गक्खणे तेसं तत्थ मग्गसच्‍चञ्‍च निरुज्झित्थ समुदयसच्‍चञ्‍च निरुज्झति।

(घ) पच्‍चनीकपुग्गलो

१११. (क) यस्स दुक्खसच्‍चं न निरुज्झति तस्स समुदयसच्‍चं न निरुज्झित्थाति? निरुज्झित्थ।

(ख) यस्स वा पन समुदयसच्‍चं न निरुज्झित्थ तस्स दुक्खसच्‍चं न निरुज्झतीति? नत्थि।

(क) यस्स  दुक्खसच्‍चं न निरुज्झति तस्स मग्गसच्‍चं न निरुज्झित्थाति?

अभिसमेतावीनं उपपज्‍जन्तानं पवत्ते चित्तस्स उप्पादक्खणे अरूपे मग्गस्स च फलस्स च भङ्गक्खणे तेसं दुक्खसच्‍चं न निरुज्झति, नो च तेसं मग्गसच्‍चं न निरुज्झित्थ। अनभिसमेतावीनं उपपज्‍जन्तानं पवत्ते चित्तस्स उप्पादक्खणे तेसं दुक्खसच्‍चञ्‍च न निरुज्झति मग्गसच्‍चञ्‍च न निरुज्झित्थ।

(ख) यस्स वा पन मग्गसच्‍चं न निरुज्झित्थ तस्स दुक्खसच्‍चं न निरुज्झतीति?

अनभिसमेतावीनं चवन्तानं पवत्ते चित्तस्स भङ्गक्खणे तेसं मग्गसच्‍चं न निरुज्झित्थ, नो च तेसं दुक्खसच्‍चं न निरुज्झति। अनभिसमेतावीनं उपपज्‍जन्तानं पवत्ते चित्तस्स उप्पादक्खणे तेसं मग्गसच्‍चञ्‍च न निरुज्झित्थ दुक्खसच्‍चञ्‍च न निरुज्झति।

११२. (क) यस्स  समुदयसच्‍चं न निरुज्झति तस्स मग्गसच्‍चं न निरुज्झित्थाति?

अभिसमेतावीनं तण्हाय उप्पादक्खणे तण्हाविप्पयुत्तचित्ते वत्तमाने निरोधसमापन्‍नानं तेसं समुदयसच्‍चं न निरुज्झति, नो च तेसं मग्गसच्‍चं न निरुज्झित्थ। अनभिसमेतावीनं तण्हाय उप्पादक्खणे तण्हाविप्पयुत्तचित्ते वत्तमाने असञ्‍ञसत्तानं तेसं समुदयसच्‍चञ्‍च न निरुज्झति मग्गसच्‍चञ्‍च न निरुज्झित्थ।

(ख) यस्स वा पन मग्गसच्‍चं न निरुज्झित्थ तस्स समुदयसच्‍चं न निरुज्झतीति?

अनभिसमेतावीनं तण्हाय भङ्गक्खणे तेसं मग्गसच्‍चं न निरुज्झित्थ, नो च तेसं समुदयसच्‍चं न निरुज्झति। अनभिसमेतावीनं तण्हाय उप्पादक्खणे तण्हाविप्पयुत्तचित्ते वत्तमाने असञ्‍ञसत्तानं तेसं मग्गसच्‍चञ्‍च न निरुज्झित्थ समुदयसच्‍चञ्‍च न निरुज्झति।

(ङ) पच्‍चनीकओकासो

११३. यत्थ  दुक्खसच्‍चं न निरुज्झति…पे॰…।

(च) पच्‍चनीकपुग्गलोकासा

११४. (क) यस्स यत्थ दुक्खसच्‍चं न निरुज्झति तस्स तत्थ समुदयसच्‍चं न निरुज्झित्थाति?

चतुवोकारं पञ्‍चवोकारं उपपज्‍जन्तानं पवत्ते चित्तस्स उप्पादक्खणे अरूपे मग्गस्स च फलस्स च भङ्गक्खणे तेसं तत्थ दुक्खसच्‍चं न निरुज्झति, नो च तेसं तत्थ समुदयसच्‍चं न निरुज्झित्थ। सुद्धावासानं उपपत्तिचित्तस्स उप्पादक्खणे असञ्‍ञसत्तं उपपज्‍जन्तानं तेसं तत्थ दुक्खसच्‍चञ्‍च न निरुज्झति समुदयसच्‍चञ्‍च न निरुज्झित्थ।

(ख) यस्स वा पन यत्थ  समुदयसच्‍चं न निरुज्झित्थ तस्स तत्थ दुक्खसच्‍चं न निरुज्झतीति?

सुद्धावासानं उपपत्तिचित्तस्स भङ्गक्खणे  असञ्‍ञसत्ता चवन्तानं तेसं तत्थ समुदयसच्‍चं न निरुज्झित्थ, नो च तेसं तत्थ दुक्खसच्‍चं न निरुज्झति। सुद्धावासानं उपपत्तिचित्तस्स उप्पादक्खणे असञ्‍ञसत्तं उपपज्‍जन्तानं तेसं तत्थ समुदयसच्‍चञ्‍च न निरुज्झित्थ दुक्खसच्‍चञ्‍च न निरुज्झति।

(क) यस्स यत्थ दुक्खसच्‍चं न निरुज्झति तस्स तत्थ मग्गसच्‍चं न निरुज्झित्थाति?

अभिसमेतावीनं उपपज्‍जन्तानं पवत्ते चित्तस्स उप्पादक्खणे अरूपे मग्गस्स च फलस्स च भङ्गक्खणे तेसं तत्थ दुक्खसच्‍चं न निरुज्झति, नो च तेसं तत्थ मग्गसच्‍चं न निरुज्झित्थ। सुद्धावासानं उपपत्तिचित्तस्स उप्पादक्खणे अनभिसमेतावीनं उपपज्‍जन्तानं पवत्ते चित्तस्स  उप्पादक्खणे असञ्‍ञसत्तं उपपज्‍जन्तानं तेसं तत्थ दुक्खसच्‍चञ्‍च न निरुज्झति मग्गसच्‍चञ्‍च न निरुज्झित्थ।

(ख) यस्स वा पन यत्थ मग्गसच्‍चं न निरुज्झित्थ तस्स तत्थ दुक्खसच्‍चं न निरुज्झतीति?

सुद्धावासानं उपपत्तिचित्तस्स भङ्गक्खणे अनभिसमेतावीनं चवन्तानं पवत्ते चित्तस्स भङ्गक्खणे असञ्‍ञसत्ता चवन्तानं तेसं तत्थ मग्गसच्‍चं न निरुज्झित्थ, नो च तेसं तत्थ दुक्खसच्‍चं न निरुज्झति। सुद्धावासानं उपपत्तिचित्तस्स उप्पादक्खणे अनभिसमेतावीनं उपपज्‍जन्तानं पवत्ते चित्तस्स उप्पादक्खणे असञ्‍ञसत्तं उपपज्‍जन्तानं तेसं तत्थ मग्गसच्‍चञ्‍च न निरुज्झित्थ दुक्खसच्‍चञ्‍च न निरुज्झति।

११५. (क) यस्स यत्थ समुदयसच्‍चं न निरुज्झति तस्स तत्थ मग्गसच्‍चं न  निरुज्झित्थाति?

अभिसमेतावीनं तण्हाय उप्पादक्खणे तण्हाविप्पयुत्तचित्ते वत्तमाने तेसं तत्थ समुदयसच्‍चं न निरुज्झति, नो च तेसं तत्थ मग्गसच्‍चं न निरुज्झित्थ। सुद्धावासानं दुतिये चित्ते वत्तमाने अनभिसमेतावीनं तण्हाय उप्पादक्खणे तण्हाविप्पयुत्तचित्ते वत्तमाने असञ्‍ञसत्तानं तेसं तत्थ समुदयसच्‍चञ्‍च न निरुज्झति मग्गसच्‍चञ्‍च न निरुज्झित्थ।

(ख) यस्स वा पन यत्थ मग्गसच्‍चं न निरुज्झित्थ तस्स तत्थ समुदयसच्‍चं न निरुज्झतीति?

अनभिसमेतावीनं तण्हाय भङ्गक्खणे तेसं तत्थ मग्गसच्‍चं न निरुज्झित्थ, नो च तेसं तत्थ समुदयसच्‍चं न निरुज्झति। सुद्धावासानं दुतिये चित्ते वत्तमाने अनभिसमेतावीनं तण्हाय उप्पादक्खणे तण्हाविप्पयुत्तचित्ते वत्तमाने असञ्‍ञसत्तानं तेसं तत्थ मग्गसच्‍चञ्‍च न निरुज्झित्थ समुदयसच्‍चञ्‍च न निरुज्झति।

(५) पच्‍चुप्पन्‍नानागतवारो

(क) अनुलोमपुग्गलो

११६. (क) यस्स  दुक्खसच्‍चं निरुज्झति तस्स समुदयसच्‍चं निरुज्झिस्सतीति?

अग्गमग्गस्स भङ्गक्खणे अरहन्तानं चित्तस्स भङ्गक्खणे यस्स चित्तस्स अनन्तरा अग्गमग्गं पटिलभिस्सन्ति तस्स चित्तस्स भङ्गक्खणे तेसं दुक्खसच्‍चं निरुज्झति, नो च तेसं समुदयसच्‍चं निरुज्झिस्सति। इतरेसं चवन्तानं पवत्ते चित्तस्स भङ्गक्खणे तेसं दुक्खसच्‍चञ्‍च निरुज्झति समुदयसच्‍चञ्‍च निरुज्झिस्सति।

(ख) यस्स वा पन समुदयसच्‍चं निरुज्झिस्सति तस्स दुक्खसच्‍चं निरुज्झतीति?

सब्बेसं उपपज्‍जन्तानं  पवत्ते चित्तस्स उप्पादक्खणे अरूपे मग्गस्स च फलस्स च भङ्गक्खणे तेसं समुदयसच्‍चं निरुज्झिस्सति, नो च तेसं दुक्खसच्‍चं निरुज्झति। सब्बेसं चवन्तानं पवत्ते चित्तस्स भङ्गक्खणे तेसं समुदयसच्‍चञ्‍च निरुज्झिस्सति दुक्खसच्‍चञ्‍च निरुज्झति।

(क) यस्स दुक्खसच्‍चं निरुज्झति तस्स मग्गसच्‍चं निरुज्झिस्सतीति?

अग्गमग्गस्स भङ्गक्खणे अरहन्तानं चित्तस्स भङ्गक्खणे ये च पुथुज्‍जना मग्गं न पटिलभिस्सन्ति तेसं चवन्तानं पवत्ते चित्तस्स भङ्गक्खणे तेसं दुक्खसच्‍चं निरुज्झति, नो च तेसं मग्गसच्‍चं निरुज्झिस्सति। यस्स चित्तस्स अनन्तरा अग्गमग्गं पटिलभिस्सन्ति तस्स चित्तस्स भङ्गक्खणे ये चञ्‍ञे मग्गं पटिलभिस्सन्ति तेसं चवन्तानं पवत्ते चित्तस्स भङ्गक्खणे तेसं दुक्खसच्‍चञ्‍च निरुज्झति मग्गसच्‍चञ्‍च निरुज्झिस्सति।

(ख) यस्स वा पन मग्गसच्‍चं निरुज्झिस्सति तस्स दुक्खसच्‍चं निरुज्झतीति?

अग्गमग्गस्स उप्पादक्खणे यस्स चित्तस्स अनन्तरा अग्गमग्गं पटिलभिस्सन्ति  तस्स चित्तस्स उप्पादक्खणे ये चञ्‍ञे मग्गं पटिलभिस्सन्ति तेसं उपपज्‍जन्तानं पवत्ते चित्तस्स उप्पादक्खणे अरूपे मग्गस्स च फलस्स च भङ्गक्खणे तेसं मग्गसच्‍चं निरुज्झिस्सति, नो च तेसं दुक्खसच्‍चं निरुज्झति। यस्स चित्तस्स अनन्तरा अग्गमग्गं पटिलभिस्सन्ति तस्स चित्तस्स भङ्गक्खणे ये चञ्‍ञे मग्गं पटिलभिस्सन्ति तेसं चवन्तानं पवत्ते चित्तस्स भङ्गक्खणे तेसं मग्गसच्‍चञ्‍च निरुज्झिस्सति दुक्खसच्‍चञ्‍च निरुज्झति।

११७. (क) यस्स  समुदयसच्‍चं निरुज्झति तस्स मग्गसच्‍चं निरुज्झिस्सतीति?

ये पुथुज्‍जना मग्गं न पटिलभिस्सन्ति तेसं तण्हाय भङ्गक्खणे तेसं समुदयसच्‍चं  निरुज्झति, नो च तेसं मग्गसच्‍चं निरुज्झिस्सति। ये मग्गं पटिलभिस्सन्ति तेसं तण्हाय भङ्गक्खणे तेसं समुदयसच्‍चञ्‍च निरुज्झति मग्गसच्‍चञ्‍च निरुज्झिस्सति।

(ख) यस्स वा पन मग्गसच्‍चं निरुज्झिस्सति तस्स समुदयसच्‍चं निरुज्झतीति?

अग्गमग्गस्स उप्पादक्खणे यस्स चित्तस्स अनन्तरा अग्गमग्गं पटिलभिस्सन्ति ये चञ्‍ञे मग्गं पटिलभिस्सन्ति तेसं तण्हाय उप्पादक्खणे तण्हाविप्पयुत्तचित्ते वत्तमाने निरोधसमापन्‍नानं असञ्‍ञसत्तानं तेसं मग्गसच्‍चं निरुज्झिस्सति, नो च तेसं समुदयसच्‍चं निरुज्झति। ये मग्गं पटिलभिस्सन्ति तेसं तण्हाय भङ्गक्खणे तेसं मग्गसच्‍चञ्‍च निरुज्झिस्सति समुदयसच्‍चञ्‍च निरुज्झति।

(ख) अनुलोमओकासो

११८. यत्थ दुक्खसच्‍चं निरुज्झति…पे॰…।

(ग) अनुलोमपुग्गलोकासा

११९. (क) यस्स  यत्थ दुक्खसच्‍चं निरुज्झति तस्स तत्थ समुदयसच्‍चं निरुज्झिस्सतीति?

अग्गमग्गस्स भङ्गक्खणे अरहन्तानं चित्तस्स भङ्गक्खणे यस्स चित्तस्स अनन्तरा अग्गमग्गं पटिलभिस्सन्ति तस्स चित्तस्स भङ्गक्खणे असञ्‍ञसत्ता चवन्तानं तेसं तत्थ दुक्खसच्‍चं निरुज्झति, नो च तेसं तत्थ समुदयसच्‍चं निरुज्झिस्सति। इतरेसं चतुवोकारा पञ्‍चवोकारा चवन्तानं पवत्ते चित्तस्स भङ्गक्खणे तेसं तत्थ दुक्खसच्‍चञ्‍च निरुज्झति समुदयसच्‍चञ्‍च निरुज्झिस्सति।

(ख) यस्स वा पन यत्थ  समुदयसच्‍चं निरुज्झिस्सति तस्स तत्थ दुक्खसच्‍चं निरुज्झतीति?

चतुवोकारं पञ्‍चवोकारं उपपज्‍जन्तानं पवत्ते चित्तस्स उप्पादक्खणे अरूपे मग्गस्स च फलस्स च भङ्गक्खणे तेसं तत्थ समुदयसच्‍चं निरुज्झिस्सति, नो च तेसं तत्थ दुक्खसच्‍चं निरुज्झति। चतुवोकारा पञ्‍चवोकारा चवन्तानं पवत्ते चित्तस्स भङ्गक्खणे तेसं तत्थ समुदयसच्‍चञ्‍च निरुज्झिस्सति दुक्खसच्‍चञ्‍च निरुज्झति।

(क) यस्स यत्थ दुक्खसच्‍चं निरुज्झति तस्स तत्थ मग्गसच्‍चं निरुज्झिस्सतीति?

अग्गमग्गस्स भङ्गक्खणे अरहन्तानं चित्तस्स भङ्गक्खणे आपायिकानं ये च पुथुज्‍जना मग्गं न पटिलभिस्सन्ति तेसं चवन्तानं पवत्ते चित्तस्स भङ्गक्खणे असञ्‍ञसत्ता चवन्तानं तेसं तत्थ दुक्खसच्‍चं निरुज्झति, नो च तेसं तत्थ मग्गसच्‍चं निरुज्झिस्सति। यस्स चित्तस्स अनन्तरा अग्गमग्गं पटिलभिस्सन्ति  तस्स चित्तस्स भङ्गक्खणे ये चञ्‍ञे मग्गं पटिलभिस्सन्ति तेसं चवन्तानं पवत्ते चित्तस्स भङ्गक्खणे तेसं तत्थ दुक्खसच्‍चञ्‍च निरुज्झति मग्गसच्‍चञ्‍च निरुज्झिस्सति।

(ख) यस्स  वा पन यत्थ मग्गसच्‍चं निरुज्झिस्सति तस्स तत्थ दुक्खसच्‍चं निरुज्झतीति?

अग्गमग्गस्स उप्पादक्खणे यस्स चित्तस्स अनन्तरा अग्गमग्गं पटिलभिस्सन्ति तस्स चित्तस्स उप्पादक्खणे ये चञ्‍ञे मग्गं पटिलभिस्सन्ति तेसं उपपज्‍जन्तानं पवत्ते चित्तस्स उप्पादक्खणे अरूपे मग्गस्स च फलस्स च भङ्गक्खणे तेसं तत्थ मग्गसच्‍चं निरुज्झिस्सति, नो च तेसं तत्थ दुक्खसच्‍चं निरुज्झति। यस्स चित्तस्स अनन्तरा अग्गमग्गं पटिलभिस्सन्ति तस्स चित्तस्स भङ्गक्खणे ये चञ्‍ञे मग्गं पटिलभिस्सन्ति तेसं चवन्तानं पवत्ते चित्तस्स भङ्गक्खणे तेसं तत्थ मग्गसच्‍चञ्‍च निरुज्झिस्सति दुक्खसच्‍चञ्‍च निरुज्झति।

१२०. (क) यस्स यत्थ समुदयसच्‍चं निरुज्झति तस्स तत्थ मग्गसच्‍चं निरुज्झिस्सतीति?

आपायिकानं ये च पुथुज्‍जना मग्गं न पटिलभिस्सन्ति तेसं तण्हाय भङ्गक्खणे तेसं तत्थ समुदयसच्‍चं निरुज्झति, नो च तेसं तत्थ मग्गसच्‍चं निरुज्झिस्सति। ये मग्गं पटिलभिस्सन्ति तेसं तण्हाय भङ्गक्खणे तेसं तत्थ समुदयसच्‍चञ्‍च निरुज्झति मग्गसच्‍चञ्‍च निरुज्झिस्सति।

(ख) यस्स वा पन यत्थ मग्गसच्‍चं निरुज्झिस्सति तस्स तत्थ समुदयसच्‍चं निरुज्झतीति?

अग्गमग्गस्स उप्पादक्खणे यस्स चित्तस्स अनन्तरा अग्गमग्गं पटिलभिस्सन्ति ये चञ्‍ञे मग्गं पटिलभिस्सन्ति तेसं तण्हाय उप्पादक्खणे तण्हाविप्पयुत्तचित्ते वत्तमाने तेसं तत्थ मग्गसच्‍चं निरुज्झिस्सति, नो च तेसं तत्थ समुदयसच्‍चं निरुज्झति। ये मग्गं पटिलभिस्सन्ति तेसं तण्हाय भङ्गक्खणे तेसं तत्थ मग्गसच्‍चञ्‍च निरुज्झिस्सति समुदयसच्‍चञ्‍च निरुज्झति।

(घ) पच्‍चनीकपुग्गलो

१२१. (क) यस्स दुक्खसच्‍चं न निरुज्झति तस्स समुदयसच्‍चं न निरुज्झिस्सतीति?

सब्बेसं उपपज्‍जन्तानं पवत्ते चित्तस्स उप्पादक्खणे अरूपे  मग्गस्स  च फलस्स च भङ्गक्खणे तेसं दुक्खसच्‍चं न निरुज्झति, नो च तेसं समुदयसच्‍चं न निरुज्झिस्सति। अग्गमग्गस्स उप्पादक्खणे अरहन्तानं चित्तस्स उप्पादक्खणे यस्स चित्तस्स अनन्तरा अग्गमग्गं पटिलभिस्सन्ति तस्स चित्तस्स उप्पादक्खणे अरूपे अग्गमग्गस्स च फलस्स च भङ्गक्खणे तेसं दुक्खसच्‍चञ्‍च  न निरुज्झति समुदयसच्‍चञ्‍च न निरुज्झिस्सति।

(ख) यस्स वा पन समुदयसच्‍चं न निरुज्झिस्सति तस्स दुक्खसच्‍चं न निरुज्झतीति?

अग्गमग्गस्स भङ्गक्खणे अरहन्तानं चित्तस्स भङ्गक्खणे यस्स चित्तस्स अनन्तरा अग्गमग्गं पटिलभिस्सन्ति तस्स चित्तस्स भङ्गक्खणे तेसं समुदयसच्‍चं न निरुज्झिस्सति, नो च तेसं दुक्खसच्‍चं न निरुज्झति। अग्गमग्गस्स उप्पादक्खणे अरहन्तानं चित्तस्स उप्पादक्खणे यस्स चित्तस्स अनन्तरा अग्गमग्गं पटिलभिस्सन्ति तस्स चित्तस्स उप्पादक्खणे अरूपे अग्गमग्गस्स च फलस्स च भङ्गक्खणे तेसं समुदयसच्‍चञ्‍च न निरुज्झिस्सति दुक्खसच्‍चञ्‍च न निरुज्झति।

(क) यस्स दुक्खसच्‍चं न निरुज्झति तस्स मग्गसच्‍चं न निरुज्झिस्सतीति?

अग्गमग्गस्स उप्पादक्खणे यस्स चित्तस्स अनन्तरा अग्गमग्गं पटिलभिस्सन्ति तस्स चित्तस्स उप्पादक्खणे ये चञ्‍ञे मग्गं पटिलभिस्सन्ति तेसं उपपज्‍जन्तानं पवत्ते चित्तस्स उप्पादक्खणे अरूपे मग्गस्स च फलस्स च भङ्गक्खणे तेसं दुक्खसच्‍चं न निरुज्झति, नो च तेसं मग्गसच्‍चं न निरुज्झिस्सति। अरहन्तानं चित्तस्स उप्पादक्खणे ये च पुथुज्‍जना मग्गं न पटिलभिस्सन्ति तेसं  उपपज्‍जन्तानं पवत्ते चित्तस्स उप्पादक्खणे अरूपे अग्गमग्गस्स च फलस्स च भङ्गक्खणे तेसं दुक्खसच्‍चञ्‍च न निरुज्झति मग्गसच्‍चञ्‍च न निरुज्झिस्सति।

(ख) यस्स वा पन मग्गसच्‍चं न निरुज्झिस्सति तस्स दुक्खसच्‍चं न निरुज्झतीति?

अग्गमग्गस्स भङ्गक्खणे अरहन्तानं चित्तस्स भङ्गक्खणे ये च पुथुज्‍जना  मग्गं न पटिलभिस्सन्ति तेसं चवन्तानं पवत्ते चित्तस्स भङ्गक्खणे तेसं मग्गसच्‍चं न निरुज्झिस्सति, नो च तेसं दुक्खसच्‍चं न निरुज्झति। अरहन्तानं चित्तस्स उप्पादक्खणे ये च पुथुज्‍जना मग्गं न पटिलभिस्सन्ति तेसं उपपज्‍जन्तानं पवत्ते चित्तस्स उप्पादक्खणे अरूपे अग्गमग्गस्स च फलस्स च भङ्गक्खणे तेसं मग्गसच्‍चञ्‍च न निरुज्झिस्सति दुक्खसच्‍चञ्‍च न निरुज्झति।

१२२. (क) यस्स समुदयसच्‍चं न निरुज्झति तस्स मग्गसच्‍चं न निरुज्झिस्सतीति?

अग्गमग्गस्स उप्पादक्खणे यस्स चित्तस्स अनन्तरा अग्गमग्गं पटिलभिस्सन्ति ये चञ्‍ञे मग्गं पटिलभिस्सन्ति तेसं तण्हाय उप्पादक्खणे तण्हाविप्पयुत्तचित्ते वत्तमाने निरोधसमापन्‍नानं असञ्‍ञसत्तानं तेसं समुदयसच्‍चं न निरुज्झति, नो च तेसं मग्गसच्‍चं न निरुज्झिस्सति। अग्गमग्गस्स भङ्गक्खणे अरहन्तानं ये च पुथुज्‍जना मग्गं न पटिलभिस्सन्ति तेसं तण्हाय  उप्पादक्खणे तण्हाविप्पयुत्तचित्ते वत्तमाने तेसं समुदयसच्‍चञ्‍च न निरुज्झति मग्गसच्‍चञ्‍च न निरुज्झिस्सति।

(ख) यस्स वा पन मग्गसच्‍चं न निरुज्झिस्सति तस्स  समुदयसच्‍चं न निरुज्झतीति?

ये पुथुज्‍जना मग्गं न पटिलभिस्सन्ति तेसं तण्हाय भङ्गक्खणे तेसं मग्गसच्‍चं न निरुज्झिस्सति, नो च तेसं समुदयसच्‍चं न निरुज्झति। अग्गमग्गस्स भङ्गक्खणे अरहन्तानं ये च पुथुज्‍जना मग्गं न पटिलभिस्सन्ति तेसं तण्हाय उप्पादक्खणे तण्हाविप्पयुत्तचित्ते वत्तमाने [वत्तमाने, निरोधसमापन्‍नानं असञ्‍ञसत्तानं (सी॰ स्या॰)] तेसं मग्गसच्‍चञ्‍च न निरुज्झिस्सति समुदयसच्‍चञ्‍च न निरुज्झति।

(ङ) पच्‍चनीकओकासो

१२३. यत्थ  दुक्खसच्‍चं न निरुज्झति…पे॰…।

(च) पच्‍चनीकपुग्गलोकासा

१२४. (क) यस्स यत्थ दुक्खसच्‍चं न निरुज्झति तस्स तत्थ समुदयसच्‍चं न निरुज्झिस्सतीति?

चतुवोकारं पञ्‍चवोकारं उपपज्‍जन्तानं पवत्ते चित्तस्स उप्पादक्खणे अरूपे मग्गस्स च फलस्स च भङ्गक्खणे तेसं तत्थ दुक्खसच्‍चं न निरुज्झति, नो च तेसं तत्थ समुदयसच्‍चं न निरुज्झिस्सति। अग्गमग्गस्स उप्पादक्खणे अरहन्तानं चित्तस्स उप्पादक्खणे यस्स चित्तस्स अनन्तरा अग्गमग्गं पटिलभिस्सन्ति तस्स चित्तस्स उप्पादक्खणे असञ्‍ञसत्तं उपपज्‍जन्तानं अरूपे अग्गमग्गस्स च फलस्स च भङ्गक्खणे असञ्‍ञसत्तं उपपज्‍जन्तानं तेसं तत्थ दुक्खसच्‍चञ्‍च न निरुज्झति समुदयसच्‍चञ्‍च न निरुज्झिस्सति।

(ख) यस्स वा पन यत्थ समुदयसच्‍चं न निरुज्झिस्सति तस्स तत्थ दुक्खसच्‍चं न निरुज्झतीति?

अग्गमग्गस्स भङ्गक्खणे अरहन्तानं चित्तस्स भङ्गक्खणे यस्स चित्तस्स अनन्तरा अग्गमग्गं पटिलभिस्सन्ति तस्स चित्तस्स भङ्गक्खणे असञ्‍ञसत्ता चवन्तानं तेसं तत्थ समुदयसच्‍चं न निरुज्झिस्सति, नो च तेसं तत्थ  दुक्खसच्‍चं न निरुज्झति। अग्गमग्गस्स उप्पादक्खणे अरहन्तानं चित्तस्स उप्पादक्खणे यस्स चित्तस्स अनन्तरा अग्गमग्गं पटिलभिस्सन्ति तस्स चित्तस्स उप्पादक्खणे अरूपे अग्गमग्गस्स च फलस्स च भङ्गक्खणे असञ्‍ञसत्तं उपपज्‍जन्तानं तेसं तत्थ समुदयसच्‍चञ्‍च न निरुज्झिस्सति दुक्खसच्‍चञ्‍च न निरुज्झति।

(क) यस्स यत्थ दुक्खसच्‍चं न निरुज्झति तस्स तत्थ मग्गसच्‍चं न निरुज्झिस्सतीति?

अग्गमग्गस्स  उप्पादक्खणे यस्स चित्तस्स अनन्तरा अग्गमग्गं पटिलभिस्सन्ति तस्स  चित्तस्स उप्पादक्खणे ये चञ्‍ञे मग्गं पटिलभिस्सन्ति तेसं उपपज्‍जन्तानं पवत्ते चित्तस्स उप्पादक्खणे अरूपे मग्गस्स च फलस्स च भङ्गक्खणे तेसं तत्थ दुक्खसच्‍चं न निरुज्झति, नो च तेसं तत्थ मग्गसच्‍चं न निरुज्झिस्सति। अरहन्तानं चित्तस्स उप्पादक्खणे आपायिकानं ये च पुथुज्‍जना मग्गं न पटिलभिस्सन्ति तेसं उपपज्‍जन्तानं पवत्ते चित्तस्स उप्पादक्खणे असञ्‍ञसत्तं उपपज्‍जन्तानं अरूपे अग्गमग्गस्स च फलस्स च भङ्गक्खणे तेसं तत्थ दुक्खसच्‍चञ्‍च न निरुज्झति मग्गसच्‍चञ्‍च न निरुज्झिस्सति।

(ख) यस्स वा पन यत्थ मग्गसच्‍चं न निरुज्झिस्सति तस्स तत्थ दुक्खसच्‍चं न निरुज्झतीति?

अग्गमग्गस्स भङ्गक्खणे अरहन्तानं चित्तस्स भङ्गक्खणे आपायिकानं ये च पुथुज्‍जना मग्गं न पटिलभिस्सन्ति तेसं चवन्तानं पवत्ते चित्तस्स भङ्गक्खणे असञ्‍ञसत्ता चवन्तानं तेसं तत्थ मग्गसच्‍चं न निरुज्झिस्सति, नो च तेसं तत्थ दुक्खसच्‍चं  न निरुज्झति। अरहन्तानं चित्तस्स उप्पादक्खणे आपायिकानं ये च पुथुज्‍जना मग्गं न पटिलभिस्सन्ति तेसं उपपज्‍जन्तानं पवत्ते चित्तस्स उप्पादक्खणे अरूपे अग्गमग्गस्स च फलस्स च भङ्गक्खणे असञ्‍ञसत्तं उपपज्‍जन्तानं तेसं तत्थ मग्गसच्‍चञ्‍च न निरुज्झिस्सति दुक्खसच्‍चञ्‍च न निरुज्झति।

१२५. (क) यस्स यत्थ समुदयसच्‍चं न निरुज्झति तस्स तत्थ मग्गसच्‍चं न निरुज्झिस्सतीति?

अग्गमग्गस्स उप्पादक्खणे यस्स चित्तस्स अनन्तरा अग्गमग्गं पटिलभिस्सन्ति ये चञ्‍ञे मग्गं पटिलभिस्सन्ति तेसं तण्हाय उप्पादक्खणे तण्हाविप्पयुत्तचित्ते वत्तमाने तेसं तत्थ समुदयसच्‍चं न निरुज्झति, नो च तेसं तत्थ मग्गसच्‍चं न निरुज्झिस्सति। अग्गमग्गस्स  भङ्गक्खणे अरहन्तानं आपायिकानं ये च पुथुज्‍जना मग्गं न पटिलभिस्सन्ति तेसं तण्हाय उप्पादक्खणे तण्हाविप्पयुत्तचित्ते वत्तमाने असञ्‍ञसत्तानं तेसं तत्थ समुदयसच्‍चञ्‍च न निरुज्झति मग्गसच्‍चञ्‍च न निरुज्झिस्सति।

(ख) यस्स वा पन यत्थ मग्गसच्‍चं न निरुज्झिस्सति तस्स तत्थ समुदयसच्‍चं न निरुज्झतीति?

आपायिकानं ये च पुथुज्‍जना मग्गं न पटिलभिस्सन्ति तेसं तण्हाय भङ्गक्खणे तेसं तत्थ मग्गसच्‍चं न निरुज्झिस्सति, नो च तेसं तत्थ समुदयसच्‍चं न निरुज्झति। अग्गमग्गस्स भङ्गक्खणे अरहन्तानं आपायिकानं ये च पुथुज्‍जना मग्गं न पटिलभिस्सन्ति तेसं तण्हाय उप्पादक्खणे तण्हाविप्पयुत्तचित्ते वत्तमाने असञ्‍ञसत्तानं तेसं तत्थ  मग्गसच्‍चञ्‍च न निरुज्झिस्सति समुदयसच्‍चञ्‍च न निरुज्झिति।

(६) अतीतानागतवारो

(क) अनुलोमपुग्गलो

१२६. (क) यस्स  दुक्खसच्‍चं निरुज्झित्थ तस्स समुदयसच्‍चं निरुज्झिस्सतीति?

अग्गमग्गसमङ्गीनं अरहन्तानं यस्स चित्तस्स अनन्तरा अग्गमग्गं पटिलभिस्सन्ति तेसं दुक्खसच्‍चं निरुज्झित्थ, नो च तेसं समुदयसच्‍चं निरुज्झिस्सति। इतरेसं तेसं दुक्खसच्‍चञ्‍च निरुज्झित्थ समुदयसच्‍चञ्‍च निरुज्झिस्सति।

(ख) यस्स वा पन…पे॰…? आमन्ता।

(क) यस्स दुक्खसच्‍चं निरुज्झित्थ तस्स मग्गसच्‍चं निरुज्झिस्सतीति?

अग्गमग्गस्स भङ्गक्खणे अरहन्तानं ये च पुथुज्‍जना मग्गं न पटिलभिस्सन्ति तेसं दुक्खसच्‍चं निरुज्झित्थ, नो च तेसं मग्गसच्‍चं निरुज्झिस्सति। अग्गमग्गस्स उप्पादक्खणे यस्स चित्तस्स अनन्तरा अग्गमग्गं  पटिलभिस्सन्ति ये चञ्‍ञे मग्गं पटिलभिस्सन्ति तेसं दुक्खसच्‍चञ्‍च निरुज्झित्थ मग्गसच्‍चञ्‍च निरुज्झिस्सति।

(ख) यस्स वा पन…पे॰…? आमन्ता।

१२७. (क) यस्स समुदयसच्‍चं निरुज्झित्थ तस्स मग्गसच्‍चं निरुज्झिस्सतीति?

अग्गमग्गस्स भङ्गक्खणे अरहन्तानं ये च पुथुज्‍जना मग्गं न पटिलभिस्सन्ति तेसं समुदयसच्‍चं निरुज्झित्थ, नो च तेसं मग्गसच्‍चं निरुज्झिस्सति। अग्गमग्गस्स उप्पादक्खणे यस्स चित्तस्स अनन्तरा अग्गमग्गं पटिलभिस्सन्ति ये चञ्‍ञे मग्गं पटिलभिस्सन्ति तेसं समुदयसच्‍चञ्‍च निरुज्झित्थ मग्गसच्‍चञ्‍च निरुज्झिस्सति।

(ख) यस्स वा  पन…पे॰…? आमन्ता।

(ख) अनुलोमओकासो

१२८. यत्थ दुक्खसच्‍चं निरुज्झित्थ…पे॰…।

(ग) अनुलोमपुग्गलोकासा

१२९. (क) यस्स यत्थ दुक्खसच्‍चं निरुज्झित्थ तस्स तत्थ समुदयसच्‍चं निरुज्झिस्सतीति?

अग्गमग्गसमङ्गीनं अरहन्तानं यस्स चित्तस्स अनन्तरा अग्गमग्गं पटिलभिस्सन्ति असञ्‍ञसत्तानं तेसं तत्थ दुक्खसच्‍चं निरुज्झित्थ, नो च तेसं तत्थ समुदयसच्‍चं निरुज्झिस्सति। इतरेसं चतुवोकारानं पञ्‍चवोकारानं तेसं तत्थ दुक्खसच्‍चञ्‍च निरुज्झित्थ समुदयसच्‍चञ्‍च निरुज्झिस्सति।

(ख) यस्स वा पन यत्थ समुदयसच्‍चं निरुज्झिस्सति तस्स तत्थ दुक्खसच्‍चं निरुज्झित्थाति?

सुद्धावासं उपपज्‍जन्तानं तेसं तत्थ समुदयसच्‍चं निरुज्झिस्सति, नो च तेसं तत्थ दुक्खसच्‍चं निरुज्झित्थ। इतरेसं चतुवोकारानं पञ्‍चवोकारानं  तेसं तत्थ समुदयसच्‍चञ्‍च निरुज्झिस्सति दुक्खसच्‍चञ्‍च निरुज्झित्थ।

(क) यस्स यत्थ दुक्खसच्‍चं निरुज्झित्थ तस्स तत्थ मग्गसच्‍चं निरुज्झिस्सतीति?

अग्गमग्गस्स भङ्गक्खणे अरहन्तानं ये च पुथुज्‍जना मग्गं न पटिलभिस्सन्ति आपायिकानं असञ्‍ञसत्तानं तेसं तत्थ दुक्खसच्‍चं निरुज्झित्थ, नो च तेसं तत्थ मग्गसच्‍चं निरुज्झिस्सति। अग्गमग्गस्स उप्पादक्खणे यस्स चित्तस्स अनन्तरा अग्गमग्गं पटिलभिस्सन्ति ये चञ्‍ञे मग्गं पटिलभिस्सन्ति तेसं तत्थ दुक्खसच्‍चञ्‍च निरुज्झित्थ मग्गसच्‍चञ्‍च निरुज्झिस्सति।

(ख) यस्स वा पन यत्थ मग्गसच्‍चं निरुज्झिस्सति तस्स तत्थ दुक्खसच्‍चं निरुज्झित्थाति?

सुद्धावासं उपपज्‍जन्तानं  तेसं तत्थ मग्गसच्‍चं निरुज्झिस्सति, नो च तेसं तत्थ दुक्खसच्‍चं निरुज्झित्थ। अग्गमग्गस्स उप्पादक्खणे यस्स चित्तस्स अनन्तरा अग्गमग्गं पटिलभिस्सन्ति ये चञ्‍ञे मग्गं पटिलभिस्सन्ति तेसं तत्थ मग्गसच्‍चञ्‍च निरुज्झिस्सति दुक्खसच्‍चञ्‍च निरुज्झित्थ।

१३०. (क) यस्स यत्थ समुदयसच्‍चं निरुज्झित्थ तस्स तत्थ मग्गसच्‍चं निरुज्झिस्सतीति?

अग्गमग्गस्स भङ्गक्खणे अरहन्तानं ये च पुथुज्‍जना मग्गं न पटिलभिस्सन्ति आपायिकानं तेसं तत्थ समुदयसच्‍चं निरुज्झित्थ, नो च तेसं तत्थ मग्गसच्‍चं निरुज्झिस्सति। अग्गमग्गस्स उप्पादक्खणे यस्स चित्तस्स अनन्तरा अग्गमग्गं पटिलभिस्सन्ति ये चञ्‍ञे मग्गं पटिलभिस्सन्ति तेसं तत्थ समुदयसच्‍चञ्‍च निरुज्झित्थ मग्गसच्‍चञ्‍च निरुज्झिस्सति।

(ख) यस्स वा पन यत्थ मग्गसच्‍चं निरुज्झिस्सति तस्स तत्थ समुदयसच्‍चं निरुज्झित्थाति।

सुद्धावासानं दुतिये चित्ते वत्तमाने तेसं तत्थ मग्गसच्‍चं निरुज्झिस्सति, नो च तेसं तत्थ समुदयसच्‍चं निरुज्झित्थ। अग्गमग्गस्स उप्पादक्खणे यस्स चित्तस्स अनन्तरा अग्गमग्गं पटिलभिस्सन्ति  ये चञ्‍ञे मग्गं पटिलभिस्सन्ति तेसं तत्थ मग्गसच्‍चञ्‍च निरुज्झिस्सति समुदयसच्‍चञ्‍च निरुज्झित्थ।

(घ) पच्‍चनीकपुग्गलो

१३१. (क) यस्स दुक्खसच्‍चं न निरुज्झित्थ तस्स समुदयसच्‍चं न निरुज्झिस्सतीति? नत्थि।

(ख) यस्स वा पन समुदयसच्‍चं न निरुज्झिस्सति तस्स दुक्खसच्‍चं न निरुज्झित्थाति? निरुज्झित्थ।

(क) यस्स  दुक्खसच्‍चं न निरुज्झित्थ तस्स मग्गसच्‍चं न निरुज्झिस्सतीति? नत्थि।

(ख) यस्स वा पन मग्गसच्‍चं न निरुज्झिस्सति तस्स दुक्खसच्‍चं न निरुज्झित्थाति? निरुज्झित्थ।

१३२. (क) यस्स समुदयसच्‍चं न निरुज्झित्थ तस्स मग्गसच्‍चं न निरुज्झिस्सतीति? नत्थि।

(ख) यस्स वा पन मग्गसच्‍चं न निरुज्झिस्सति तस्स समुदयसच्‍चं न निरुज्झित्थाति? निरुज्झित्थ।

(ङ) पच्‍चनीकओकासो

१३३. यत्थ दुक्खसच्‍चं न निरुज्झित्थ…पे॰…।

(च) पच्‍चनीकपुग्गलोकासा

१३४. (क) यस्स यत्थ दुक्खसच्‍चं न निरुज्झित्थ तस्स तत्थ समुदयसच्‍चं न निरुज्झिस्सतीति? निरुज्झिस्सति।

(ख) यस्स वा पन यत्थ समुदयसच्‍चं न निरुज्झिस्सति तस्स तत्थ दुक्खसच्‍चं न निरुज्झित्थाति? निरुज्झित्थ।

(क) यस्स  यत्थ दुक्खसच्‍चं न निरुज्झित्थ तस्स तत्थ मग्गसच्‍चं न निरुज्झिस्सतीति? निरुज्झिस्सति।

(ख) यस्स वा पन यत्थ मग्गसच्‍चं न निरुज्झिस्सति तस्स तत्थ दुक्खसच्‍चं न निरुज्झित्थाति? निरुज्झित्थ।

१३५. (क) यस्स यत्थ समुदयसच्‍चं न निरुज्झित्थ तस्स तत्थ मग्गसच्‍चं न निरुज्झिस्सतीति?

सुद्धावासानं दुतिये चित्ते वत्तमाने तेसं तत्थ समुदयसच्‍चं न निरुज्झित्थ, नो च तेसं तत्थ मग्गसच्‍चं न निरुज्झिस्सति। असञ्‍ञसत्तानं तेसं तत्थ समुदयसच्‍चञ्‍च न निरुज्झित्थ मग्गसच्‍चञ्‍च न निरुज्झिस्सति।

(ख) यस्स वा पन यत्थ मग्गसच्‍चं न निरुज्झिस्सति तस्स तत्थ समुदयसच्‍चं न निरुज्झित्थाति?

अग्गमग्गस्स भङ्गक्खणे अरहन्तानं ये च पुथुज्‍जना मग्गं न पटिलभिस्सन्ति आपायिकानं तेसं तत्थ मग्गसच्‍चं न निरुज्झिस्सति, नो च तेसं तत्थ समुदयसच्‍चं  न निरुज्झित्थ। असञ्‍ञसत्तानं तेसं तत्थ मग्गसच्‍चञ्‍च न निरुज्झिस्सति समुदयसच्‍चञ्‍च न निरुज्झित्थ।

निरोधवारो।

२. पवत्ति ३. उप्पादनिरोधवारो

(१) पच्‍चुप्पन्‍नवारो

(क) अनुलोमपुग्गलो

१३६. (क) यस्स  दुक्खसच्‍चं उप्पज्‍जति तस्स समुदयसच्‍चं निरुज्झतीति? नो।

(ख) यस्स वा पन समुदयसच्‍चं निरुज्झति तस्स दुक्खसच्‍चं उप्पज्‍जतीति? नो।

(क) यस्स दुक्खसच्‍चं उप्पज्‍जति तस्स मग्गसच्‍चं निरुज्झतीति? नो।

(ख) यस्स वा पन मग्गसच्‍चं निरुज्झति तस्स दुक्खसच्‍चं उप्पज्‍जतीति? नो।

१३७. (क) यस्स समुदयसच्‍चं उप्पज्‍जति तस्स मग्गसच्‍चं निरुज्झतीति? नो।

(ख) यस्स वा पन मग्गसच्‍चं निरुज्झति तस्स समुदयसच्‍चं उप्पज्‍जतीति? नो।

(ख) अनुलोमओकासो

१३८. यत्थ दुक्खसच्‍चं उप्पज्‍जति तत्थ समुदयसच्‍चं निरुज्झतीति?

असञ्‍ञसत्ते तत्थ दुक्खसच्‍चं उप्पज्‍जति, नो च तत्थ समुदयसच्‍चं निरुज्झति…पे॰…।

(यत्थकं उप्पादवारेपि निरोधवारेपि उप्पादनिरोधवारेपि सदिसं नत्थि नानाकरणं)।

(ग) अनुलोमपुग्गलोकासा

१३९. यस्स  यत्थ दुक्खसच्‍चं उप्पज्‍जति तस्स तत्थ समुदयसच्‍चं निरुज्झतीति? नो।

(यस्सकम्पि यस्सयत्थकम्पि सदिसं)।

(घ) पच्‍चनीकपुग्गलो

१४०. (क) यस्स दुक्खसच्‍चं नुप्पज्‍जति तस्स समुदयसच्‍चं न निरुज्झतीति?

तण्हाय भङ्गक्खणे तेसं दुक्खसच्‍चं नुप्पज्‍जति, नो च तेसं समुदयसच्‍चं न निरुज्झति। सब्बेसं चवन्तानं पवत्ते तण्हाविप्पयुत्तचित्तस्स भङ्गक्खणे अरूपे मग्गस्स च फलस्स च उप्पादक्खणे तेसं दुक्खसच्‍चञ्‍च नुप्पज्‍जति समुदयसच्‍चञ्‍च  न निरुज्झति।

(ख) यस्स वा पन समुदयसच्‍चं न निरुज्झति तस्स दुक्खसच्‍चं नुप्पज्‍जतीति?

सब्बेसं  उपपज्‍जन्तानं पवत्ते चित्तस्स उप्पादक्खणे तेसं समुदयसच्‍चं न निरुज्झति, नो च तेसं दुक्खसच्‍चं नुप्पज्‍जति। सब्बेसं चवन्तानं पवत्ते तण्हाविप्पयुत्तचित्तस्स भङ्गक्खणे अरूपे मग्गस्स च फलस्स च उप्पादक्खणे तेसं समुदयसच्‍चञ्‍च न निरुज्झति दुक्खसच्‍चञ्‍च नुप्पज्‍जति।

(क) यस्स दुक्खसच्‍चं नुप्पज्‍जति तस्स मग्गसच्‍चं न निरुज्झतीति?

मग्गस्स भङ्गक्खणे तेसं दुक्खसच्‍चं नुप्पज्‍जति, नो च तेसं मग्गसच्‍चं न निरुज्झति। सब्बेसं चवन्तानं पवत्ते मग्गविप्पयुत्तचित्तस्स भङ्गक्खणे अरूपे मग्गस्स च फलस्स च उप्पादक्खणे तेसं दुक्खसच्‍चञ्‍च नुप्पज्‍जति मग्गसच्‍चञ्‍च न निरुज्झति।

(ख) यस्स  वा पन मग्गसच्‍चं न निरुज्झति तस्स दुक्खसच्‍चं नुप्पज्‍जतीति?

सब्बेसं उपपज्‍जन्तानं पवत्ते चित्तस्स उप्पादक्खणे तेसं मग्गसच्‍चं न निरुज्झति, नो च तेसं दुक्खसच्‍चं नुप्पज्‍जति। सब्बेसं चवन्तानं पवत्ते मग्गविप्पयुत्तचित्तस्स भङ्गक्खणे अरूपे मग्गस्स च फलस्स च उप्पादक्खणे तेसं मग्गसच्‍चञ्‍च न निरुज्झति दुक्खसच्‍चञ्‍च नुप्पज्‍जति।

१४१. (क) यस्स समुदयसच्‍चं नुप्पज्‍जति तस्स मग्गसच्‍चं न निरुज्झतीति?

मग्गस्स भङ्गक्खणे तेसं समुदयसच्‍चं नुप्पज्‍जति, नो च तेसं मग्गसच्‍चं न निरुज्झति। तण्हाविप्पयुत्तचित्तस्स उप्पादक्खणे मग्गविप्पयुत्तचित्तस्स भङ्गक्खणे निरोधसमापन्‍नानं असञ्‍ञसत्तानं तेसं समुदयसच्‍चञ्‍च नुप्पज्‍जति मग्गसच्‍चञ्‍च न निरुज्झति।

(ख) यस्स वा  पन मग्गसच्‍चं न निरुज्झति तस्स समुदयसच्‍चं नुप्पज्‍जतीति?

तण्हाय उप्पादक्खणे तेसं मग्गसच्‍चं न निरुज्झति, नो च तेसं समुदयसच्‍चं नुप्पज्‍जति। मग्गविप्पयुत्तचित्तस्स भङ्गक्खणे तण्हाविप्पयुत्तचित्तस्स उप्पादक्खणे निरोधसमापन्‍नानं असञ्‍ञसत्तानं तेसं मग्गसच्‍चञ्‍च न निरुज्झति समुदयसच्‍चञ्‍च नुप्पज्‍जति।

(ङ) पच्‍चनीकओकासो

१४२. यत्थ दुक्खसच्‍चं नुप्पज्‍जति…पे॰…।

(च) पच्‍चनीकपुग्गलोकासा

१४३. यस्स यत्थ दुक्खसच्‍चं नुप्पज्‍जति…पे॰…।

(यस्सकम्पि यस्सयत्थकम्पि सदिसं, यस्सयत्थकेपि निरोधसमापन्‍नानन्ति न कातब्बं)।

(२) अतीतवारो

(क) अनुलोमपुग्गलो

१४४. (क) यस्स  दुक्खसच्‍चं उप्पज्‍जित्थ तस्स समुदयसच्‍चं निरुज्झित्थाति? आमन्ता।

(ख) यस्स वा पन…पे॰…? आमन्ता।

(अतीता पुच्छा यथा उप्पादवारे विभत्ता एवं उप्पादनिरोधवारेपि अनुलोमम्पि पच्‍चनीकम्पि विभजितब्बं)।

(३) अनागतवारो

(क) अनुलोमपुग्गलो

१४५. (क) यस्स दुक्खसच्‍चं उप्पज्‍जिस्सति तस्स समुदयसच्‍चं निरुज्झिस्सतीति?

अग्गमग्गसमङ्गीनं अरहन्तानं यस्स चित्तस्स अनन्तरा अग्गमग्गं पटिलभिस्सन्ति तेसं दुक्खसच्‍चं उप्पज्‍जिस्सति, नो च तेसं समुदयसच्‍चं निरुज्झिस्सति। इतरेसं तेसं दुक्खसच्‍चञ्‍च उप्पज्‍जिस्सति समुदयसच्‍चञ्‍च निरुज्झिस्सति।

(ख) यस्स वा पन…पे॰…? आमन्ता।

(क) यस्स  दुक्खसच्‍चं उप्पज्‍जिस्सति तस्स मग्गसच्‍चं निरुज्झिस्सतीति?

अग्गमग्गस्स भङ्गक्खणे अरहन्तानं ये च पुथुज्‍जना मग्गं न पटिलभिस्सन्ति तेसं दुक्खसच्‍चं उप्पज्‍जिस्सति, नो च तेसं मग्गसच्‍चं निरुज्झिस्सति। अग्गमग्गस्स उप्पादक्खणे यस्स चित्तस्स अनन्तरा अग्गमग्गं पटिलभिस्सन्ति ये चञ्‍ञे मग्गं पटिलभिस्सन्ति तेसं दुक्खसच्‍चञ्‍च उप्पज्‍जिस्सति मग्गसच्‍चञ्‍च निरुज्झिस्सति।

(ख) यस्स वा पन…पे॰…? आमन्ता।

१४६. (क) यस्स  समुदयसच्‍चं उप्पज्‍जिस्सति तस्स मग्गसच्‍चं निरुज्झिस्सतीति?

ये पुथुज्‍जना मग्गं न पटिलभिस्सन्ति तेसं समुदयसच्‍चं उप्पज्‍जिस्सति, नो च तेसं मग्गसच्‍चं निरुज्झिस्सति। ये मग्गं पटिलभिस्सन्ति तेसं समुदयसच्‍चञ्‍च उप्पज्‍जिस्सति मग्गसच्‍चञ्‍च निरुज्झिस्सति।

(ख) यस्स वा पन मग्गसच्‍चं निरुज्झिस्सति तस्स समुदयसच्‍चं उप्पज्‍जिस्सतीति?

अग्गमग्गस्स उप्पादक्खणे यस्स चित्तस्स अनन्तरा अग्गमग्गं पटिलभिस्सन्ति तेसं मग्गसच्‍चं निरुज्झिस्सति, नो च तेसं समुदयसच्‍चं उप्पज्‍जिस्सति। ये मग्गं पटिलभिस्सन्ति तेसं मग्गसच्‍चञ्‍च निरुज्झिस्सति समुदयसच्‍चञ्‍च उप्पज्‍जिस्सति।

(ख) अनुलोमओकासो

१४७. यत्थ  दुक्खसच्‍चं उप्पज्‍जिस्सति…पे॰…।

(ग) अनुलोमपुग्गलोकासा

१४८. यस्स यत्थ दुक्खसच्‍चं उप्पज्‍जिस्सति तस्स तत्थ समुदयसच्‍चं निरुज्झिस्सतीति?

अग्गमग्गसमङ्गीनं अरहन्तानं यस्स चित्तस्स अनन्तरा अग्गमग्गं पटिलभिस्सन्ति असञ्‍ञसत्तानं तेसं तत्थ  …पे॰… इतरेसं चतुवोकारानं पञ्‍चवोकारानं तेसं तत्थ…पे॰…। (यस्सकम्पि यस्सयत्थकम्पि सदिसं)।

(घ) पच्‍चनीकपुग्गलो

१४९. (क) यस्स दुक्खसच्‍चं नुप्पज्‍जिस्सति तस्स समुदयसच्‍चं न निरुज्झिस्सतीति? आमन्ता।

(ख) यस्स  वा पन समुदयसच्‍चं न निरुज्झिस्सति तस्स दुक्खसच्‍चं नुप्पज्‍जिस्सतीति?

अग्गमग्गसमङ्गीनं अरहन्तानं यस्स चित्तस्स अनन्तरा अग्गमग्गं पटिलभिस्सन्ति तेसं समुदयसच्‍चं न निरुज्झिस्सति, नो च तेसं दुक्खसच्‍चं नुप्पज्‍जिस्सति। पच्छिमचित्तसमङ्गीनं तेसं समुदयसच्‍चञ्‍च न निरुज्झिस्सति दुक्खसच्‍चञ्‍च नुप्पज्‍जिस्सति।

(क) यस्स दुक्खसच्‍चं नुप्पज्‍जिस्सति तस्स मग्गसच्‍चं न निरुज्झिस्सतीति? आमन्ता।

(ख) यस्स वा पन मग्गसच्‍चं न निरुज्झिस्सति तस्स दुक्खसच्‍चं नुप्पज्‍जिस्सतीति?

अग्गमग्गस्स भङ्गक्खणे अरहन्तानं ये च पुथुज्‍जना मग्गं न पटिलभिस्सन्ति तेसं मग्गसच्‍चं न निरुज्झिस्सति, नो च तेसं दुक्खसच्‍चं नुप्पज्‍जिस्सति। पच्छिमचित्तसमङ्गीनं तेसं मग्गसच्‍चञ्‍च न निरुज्झिस्सति दुक्खसच्‍चञ्‍च नुप्पज्‍जिस्सति।

१५०. (क) यस्स समुदयसच्‍चं नुप्पज्‍जिस्सति तस्स मग्गसच्‍चं न निरुज्झिस्सतीति?

अग्गमग्गस्स उप्पादक्खणे यस्स चित्तस्स अनन्तरा अग्गमग्गं पटिलभिस्सन्ति तेसं समुदयसच्‍चं नुप्पज्‍जिस्सति, नो च तेसं मग्गसच्‍चं न निरुज्झिस्सति। अग्गमग्गस्स भङ्गक्खणे अरहन्तानं तेसं समुदयसच्‍चञ्‍च  नुप्पज्‍जिस्सति मग्गसच्‍चञ्‍च न निरुज्झिस्सति।

(ख) यस्स वा पन मग्गसच्‍चं न निरुज्झिस्सति तस्स समुदयसच्‍चं नुप्पज्‍जिस्सतीति?

ये पुथुज्‍जना मग्गं न पटिलभिस्सन्ति तेसं मग्गसच्‍चं न निरुज्झिस्सति, नो च तेसं समुदयसच्‍चं नुप्पज्‍जिस्सति। अग्गमग्गस्स भङ्गक्खणे  अरहन्तानं तेसं मग्गसच्‍चञ्‍च न निरुज्झिस्सति समुदयसच्‍चञ्‍च नुप्पज्‍जिस्सति।

(ङ) पच्‍चनीकओकासो

१५१. यत्थ  दुक्खसच्‍चं नुप्पज्‍जिस्सति…पे॰…।

(च) पच्‍चनीकपुग्गलोकासा

१५२. यस्स यत्थ दुक्खसच्‍चं नुप्पज्‍जिस्सति…पे॰…।

(यस्सकम्पि यस्सयत्थकम्पि सदिसं, समुदयसच्‍चं मग्गसच्‍चं नानाकरणं, अग्गमग्गस्स भङ्गक्खणे, अरहन्तानं असञ्‍ञसत्तानं तेसं तत्थ मग्गसच्‍चञ्‍च न निरुज्झिस्सति समुदयसच्‍चञ्‍च नुप्पज्‍जिस्सति)।

(४) पच्‍चुप्पन्‍नातीतवारो

(क) अनुलोमपुग्गलो

१५३. यस्स दुक्खसच्‍चं उप्पज्‍जति तस्स समुदयसच्‍चं निरुज्झित्थाति? आमन्ता।

यस्स वा पन…पे॰…।

(पच्‍चुप्पन्‍नअतीता [पच्‍चुप्पन्‍नेनातीता (स्या॰)] पुच्छा उप्पादवारेपि उप्पादनिरोधवारेपि यस्सकम्पि यत्थकम्पि यस्सयत्थकम्पि अनुलोमम्पि पच्‍चनीकम्पि सदिसं, असम्मोहन्तेन विभजितब्बा)।

(५) पच्‍चुप्पन्‍नानागतवारो

(क) अनुलोमपुग्गलो

१५४. (क) यस्स दुक्खसच्‍चं उप्पज्‍जति तस्स समुदयसच्‍चं निरुज्झिस्सतीति?

अग्गमग्गस्स उप्पादक्खणे अरहन्तानं चित्तस्स उप्पादक्खणे यस्स चित्तस्स अनन्तरा अग्गमग्गं पटिलभिस्सन्ति तस्स चित्तस्स उप्पादक्खणे तेसं दुक्खसच्‍चं उप्पज्‍जति, नो च तेसं समुदयसच्‍चं  निरुज्झिस्सति। इतरेसं उपपज्‍जन्तानं पवत्ते चित्तस्स उप्पादक्खणे तेसं दुक्खसच्‍चञ्‍च उप्पज्‍जति समुदयसच्‍चञ्‍च निरुज्झिस्सति।

(ख) यस्स  वा पन समुदयसच्‍चं निरुज्झिस्सति तस्स दुक्खसच्‍चं उप्पज्‍जतीति?

सब्बेसं चवन्तानं पवत्ते चित्तस्स भङ्गक्खणे अरूपे मग्गस्स च फलस्स  च उप्पादक्खणे तेसं समुदयसच्‍चं निरुज्झिस्सति, नो च तेसं दुक्खसच्‍चं उप्पज्‍जति। सब्बेसं उपपज्‍जन्तानं पवत्ते चित्तस्स उप्पादक्खणे तेसं समुदयसच्‍चञ्‍च निरुज्झिस्सति दुक्खसच्‍चञ्‍च उप्पज्‍जति।

(क) यस्स दुक्खसच्‍चं उप्पज्‍जति तस्स मग्गसच्‍चं निरुज्झिस्सतीति?

अरहन्तानं चित्तस्स उप्पादक्खणे ये च पुथुज्‍जना मग्गं न पटिलभिस्सन्ति तेसं उपपज्‍जन्तानं पवत्ते चित्तस्स उप्पादक्खणे तेसं दुक्खसच्‍चं उप्पज्‍जति, नो च तेसं मग्गसच्‍चं निरुज्झिस्सति। अग्गमग्गस्स उप्पादक्खणे यस्स चित्तस्स अनन्तरा अग्गमग्गं पटिलभिस्सन्ति तस्स चित्तस्स उप्पादक्खणे ये चञ्‍ञे मग्गं पटिलभिस्सन्ति तेसं उपपज्‍जन्तानं पवत्ते चित्तस्स उप्पादक्खणे तेसं दुक्खसच्‍चञ्‍च उप्पज्‍जति मग्गसच्‍चञ्‍च निरुज्झिस्सति।

(ख) यस्स वा पन मग्गसच्‍चं निरुज्झिस्सति तस्स दुक्खसच्‍चं उप्पज्‍जतीति?

यस्स चित्तस्स अनन्तरा अग्गमग्गं पटिलभिस्सन्ति तस्स चित्तस्स भङ्गक्खणे ये चञ्‍ञे मग्गं पटिलभिस्सन्ति तेसं चवन्तानं पवत्ते चित्तस्स भङ्गक्खणे अरूपे मग्गस्स च फलस्स च उप्पादक्खणे  तेसं मग्गसच्‍चं निरुज्झिस्सति, नो च तेसं दुक्खसच्‍चं उप्पज्‍जति। अग्गमग्गस्स उप्पादक्खणे यस्स चित्तस्स अनन्तरा अग्गमग्गं पटिलभिस्सन्ति तस्स चित्तस्स उप्पादक्खणे ये चञ्‍ञे मग्गं पटिलभिस्सन्ति तेसं उपपज्‍जन्तानं पवत्ते चित्तस्स उप्पादक्खणे तेसं मग्गसच्‍चञ्‍च निरुज्झिस्सति दुक्खसच्‍चञ्‍च उप्पज्‍जति।

१५५. (क) यस्स समुदयसच्‍चं उप्पज्‍जति तस्स मग्गसच्‍चं निरुज्झिस्सतीति?

ये पुथुज्‍जना मग्गं न पटिलभिस्सन्ति तेसं तण्हाय उप्पादक्खणे तेसं समुदयसच्‍चं उप्पज्‍जति, नो च तेसं मग्गसच्‍चं निरुज्झिस्सति। ये  मग्गं पटिलभिस्सन्ति तेसं तण्हाय उप्पादक्खणे तेसं समुदयसच्‍चञ्‍च उप्पज्‍जति मग्गसच्‍चञ्‍च निरुज्झिस्सति।

(ख) यस्स वा पन मग्गसच्‍चं निरुज्झिस्सति तस्स समुदयसच्‍चं उप्पज्‍जतीति?

अग्गमग्गस्स उप्पादक्खणे यस्स चित्तस्स अनन्तरा अग्गमग्गं पटिलभिस्सन्ति ये चञ्‍ञे मग्गं पटिलभिस्सन्ति तेसं तण्हाय भङ्गक्खणे तण्हाविप्पयुत्तचित्ते वत्तमाने निरोधसमापन्‍नानं असञ्‍ञसत्तानं तेसं मग्गसच्‍चं निरुज्झिस्सति, नो च तेसं समुदयसच्‍चं उप्पज्‍जति। ये मग्गं पटिलभिस्सन्ति तेसं तण्हाय उप्पादक्खणे तेसं मग्गसच्‍चञ्‍च निरुज्झिस्सति समुदयसच्‍चञ्‍च उप्पज्‍जति।

(ख) अनुलोमओकासो

१५६. यत्थ दुक्खसच्‍चं उप्पज्‍जति…पे॰…।

(ग) अनुलोमपुग्गलोकासा

१५७. (क) यस्स  यत्थ दुक्खसच्‍चं उप्पज्‍जति तस्स तत्थ समुदयसच्‍चं  निरुज्झिस्सतीति?

अग्गमग्गस्स उप्पादक्खणे अरहन्तानं चित्तस्स उप्पादक्खणे यस्स चित्तस्स अनन्तरा अग्गमग्गं पटिलभिस्सन्ति तस्स चित्तस्स उप्पादक्खणे असञ्‍ञसत्तं उपपज्‍जन्तानं तेसं तत्थ दुक्खसच्‍चं…पे॰… इतरेसं चतुवोकारं पञ्‍चवोकारं उपपज्‍जन्तानं पवत्ते चित्तस्स उप्पादक्खणे तेसं तत्थ दुक्खसच्‍चं…पे॰…।

(ख) यस्स वा पन यत्थ समुदयसच्‍चं निरुज्झिस्सति तस्स तत्थ दुक्खसच्‍चं उप्पज्‍जतीति?

चतुवोकारा पञ्‍चवोकारा चवन्तानं पवत्ते चित्तस्स भङ्गक्खणे अरूपे मग्गस्स च फलस्स च उप्पादक्खणे तेसं तत्थ समुदयसच्‍चं निरुज्झिस्सति, नो च तेसं तत्थ दुक्खसच्‍चं उप्पज्‍जति। चतुवोकारं पञ्‍चवोकारं  उपपज्‍जन्तानं पवत्ते चित्तस्स उप्पादक्खणे तेसं तत्थ समुदयसच्‍चञ्‍च निरुज्झिस्सति दुक्खसच्‍चञ्‍च उप्पज्‍जति।

(क) यस्स यत्थ दुक्खसच्‍चं उप्पज्‍जति तस्स तत्थ मग्गसच्‍चं निरुज्झिस्सतीति?

अरहन्तानं चित्तस्स उप्पादक्खणे आपायिकानं ये च पुथुज्‍जना मग्गं न पटिलभिस्सन्ति तेसं उपपज्‍जन्तानं पवत्ते चित्तस्स उप्पादक्खणे असञ्‍ञसत्तं उपपज्‍जन्तानं तेसं तत्थ दुक्खसच्‍चं उप्पज्‍जति, नो च तेसं तत्थ मग्गसच्‍चं निरुज्झिस्सति। अग्गमग्गस्स उप्पादक्खणे यस्स चित्तस्स अनन्तरा अग्गमग्गं पटिलभिस्सन्ति तस्स चित्तस्स उप्पादक्खणे ये चञ्‍ञे मग्गं पटिलभिस्सन्ति तेसं उपपज्‍जन्तानं  पवत्ते चित्तस्स उप्पादक्खणे तेसं तत्थ दुक्खसच्‍चञ्‍च उप्पज्‍जति मग्गसच्‍चञ्‍च निरुज्झिस्सति।

(ख) यस्स वा पन यत्थ मग्गसच्‍चं निरुज्झिस्सति तस्स तत्थ दुक्खसच्‍चं उप्पज्‍जतीति?

यस्स चित्तस्स अनन्तरा अग्गमग्गं पटिलभिस्सन्ति तस्स चित्तस्स भङ्गक्खणे ये चञ्‍ञे मग्गं पटिलभिस्सन्ति तेसं चवन्तानं पवत्ते चित्तस्स भङ्गक्खणे अरूपे मग्गस्स च फलस्स च उप्पादक्खणे तेसं तत्थ मग्गसच्‍चं निरुज्झिस्सति, नो च तेसं तत्थ दुक्खसच्‍चं उप्पज्‍जति। अग्गमग्गस्स उप्पादक्खणे यस्स चित्तस्स अनन्तरा अग्गमग्गं पटिलभिस्सन्ति तस्स चित्तस्स उप्पादक्खणे ये चञ्‍ञे मग्गं पटिलभिस्सन्ति तेसं उपपज्‍जन्तानं पवत्ते चित्तस्स उप्पादक्खणे तेसं तत्थ मग्गसच्‍चञ्‍च निरुज्झिस्सति दुक्खसच्‍चञ्‍च उप्पज्‍जति।

१५८. (क) यस्स यत्थ समुदयसच्‍चं उप्पज्‍जति तस्स तत्थ मग्गसच्‍चं निरुज्झिस्सतीति?

आपायिकानं ये च पुथुज्‍जना मग्गं न पटिलभिस्सन्ति तेसं तण्हाय उप्पादक्खणे तेसं तत्थ समुदयसच्‍चं उप्पज्‍जति, नो च  तेसं तत्थ मग्गसच्‍चं निरुज्झिस्सति। ये मग्गं पटिलभिस्सन्ति तेसं तण्हाय उप्पादक्खणे  तेसं तत्थ समुदयसच्‍चञ्‍च उप्पज्‍जति मग्गसच्‍चञ्‍च निरुज्झिस्सति।

(ख) यस्स वा पन यत्थ मग्गसच्‍चं निरुज्झिस्सति तस्स तत्थ समुदयसच्‍चं उप्पज्‍जतीति?

अग्गमग्गस्स उप्पादक्खणे यस्स चित्तस्स अनन्तरा अग्गमग्गं पटिलभिस्सन्ति  ये चञ्‍ञे मग्गं पटिलभिस्सन्ति तेसं तण्हाय भङ्गक्खणे तण्हाविप्पयुत्तचित्ते वत्तमाने तेसं तत्थ मग्गसच्‍चं निरुज्झिस्सति, नो च तेसं तत्थ समुदयसच्‍चं उप्पज्‍जति। ये मग्गं पटिलभिस्सन्ति तेसं तण्हाय उप्पादक्खणे तेसं तत्थ मग्गसच्‍चञ्‍च निरुज्झिस्सति समुदयसच्‍चञ्‍च उप्पज्‍जति।

(घ) पच्‍चनीकपुग्गलो

१५९. (क) यस्स दुक्खसच्‍चं नुप्पज्‍जति तस्स समुदयसच्‍चं न निरुज्झिस्सतीति?

सब्बेसं चवन्तानं पवत्ते चित्तस्स भङ्गक्खणे अरूपे मग्गस्स च फलस्स च उप्पादक्खणे तेसं दुक्खसच्‍चं नुप्पज्‍जति, नो च तेसं समुदयसच्‍चं न निरुज्झिस्सति। अग्गमग्गस्स भङ्गक्खणे अरहन्तानं चित्तस्स भङ्गक्खणे यस्स चित्तस्स अनन्तरा अग्गमग्गं पटिलभिस्सन्ति तस्स चित्तस्स भङ्गक्खणे अरूपे अग्गमग्गस्स च फलस्स च उप्पादक्खणे तेसं दुक्खसच्‍चञ्‍च नुप्पज्‍जति समुदयसच्‍चञ्‍च न निरुज्झिस्सति।

(ख) यस्स वा पन समुदयसच्‍चं न निरुज्झिस्सति तस्स दुक्खसच्‍चं नुप्पज्‍जतीति?

अग्गमग्गस्स उप्पादक्खणे अरहन्तानं चित्तस्स उप्पादक्खणे यस्स चित्तस्स अनन्तरा अग्गमग्गं पटिलभिस्सन्ति तस्स चित्तस्स उप्पादक्खणे तेसं समुदयसच्‍चं न निरुज्झिस्सति, नो च तेसं दुक्खसच्‍चं नुप्पज्‍जति। अग्गमग्गस्स भङ्गक्खणे अरहन्तानं चित्तस्स भङ्गक्खणे यस्स चित्तस्स अनन्तरा अग्गमग्गं पटिलभिस्सन्ति तस्स चित्तस्स भङ्गक्खणे अरूपे अग्गमग्गस्स च फलस्स च उप्पादक्खणे तेसं समुदयसच्‍चञ्‍च न निरुज्झिस्सति दुक्खसच्‍चञ्‍च  नुप्पज्‍जति।

(क) यस्स दुक्खसच्‍चं नुप्पज्‍जति तस्स मग्गसच्‍चं न निरुज्झिस्सतीति?

यस्स चित्तस्स अनन्तरा अग्गमग्गं पटिलभिस्सन्ति तस्स चित्तस्स  भङ्गक्खणे ये चञ्‍ञे मग्गं पटिलभिस्सन्ति तेसं चवन्तानं पवत्ते चित्तस्स भङ्गक्खणे अरूपे मग्गस्स च फलस्स च उप्पादक्खणे तेसं दुक्खसच्‍चं नुप्पज्‍जति, नो च तेसं मग्गसच्‍चं न निरुज्झिस्सति। अग्गमग्गस्स भङ्गक्खणे अरहन्तानं चित्तस्स भङ्गक्खणे ये च पुथुज्‍जना मग्गं न पटिलभिस्सन्ति तेसं  चवन्तानं पवत्ते चित्तस्स भङ्गक्खणे अरूपे अग्गफलस्स उप्पादक्खणे तेसं दुक्खसच्‍चञ्‍च नुप्पज्‍जति मग्गसच्‍चञ्‍च न निरुज्झिस्सति।

(ख) यस्स वा पन मग्गसच्‍चं न निरुज्झिस्सति तस्स दुक्खसच्‍चं नुप्पज्‍जतीति?

अरहन्तानं चित्तस्स उप्पादक्खणे ये च पुथुज्‍जना मग्गं न पटिलभिस्सन्ति तेसं उपपज्‍जन्तानं पवत्ते चित्तस्स उप्पादक्खणे तेसं मग्गसच्‍चं न निरुज्झिस्सति, नो च तेसं दुक्खसच्‍चं नुप्पज्‍जति। अग्गमग्गस्स भङ्गक्खणे अरहन्तानं चित्तस्स भङ्गक्खणे ये च पुथुज्‍जना मग्गं न पटिलभिस्सन्ति तेसं चवन्तानं पवत्ते चित्तस्स भङ्गक्खणे अरूपे अग्गफलस्स उप्पादक्खणे तेसं मग्गसच्‍चञ्‍च न निरुज्झिस्सति दुक्खसच्‍चञ्‍च नुप्पज्‍जति।

१६०. (क) यस्स समुदयसच्‍चं नुप्पज्‍जति तस्स मग्गसच्‍चं न निरुज्झिस्सतीति?

अग्गमग्गस्स उप्पादक्खणे यस्स चित्तस्स अनन्तरा अग्गमग्गं  पटिलभिस्सन्ति ये चञ्‍ञे मग्गं पटिलभिस्सन्ति तेसं तण्हाय भङ्गक्खणे तण्हाविप्पयुत्तचित्ते वत्तमाने निरोधसमापन्‍नानं असञ्‍ञसत्तानं तेसं समुदयसच्‍चं नुप्पज्‍जति, नो च तेसं मग्गसच्‍चं न निरुज्झिस्सति। अग्गमग्गस्स भङ्गक्खणे अरहन्तानं ये च पुथुज्‍जना मग्गं न पटिलभिस्सन्ति तेसं तण्हाय भङ्गक्खणे तण्हाविप्पयुत्तचित्ते वत्तमाने तेसं समुदयसच्‍चञ्‍च नुप्पज्‍जति मग्गसच्‍चञ्‍च न निरुज्झिस्सति।

(ख) यस्स वा पन मग्गसच्‍चं न निरुज्झिस्सति तस्स समुदयसच्‍चं नुप्पज्‍जतीति?

ये पुथुज्‍जना मग्गं न पटिलभिस्सन्ति तेसं तण्हाय उप्पादक्खणे तेसं  मग्गसच्‍चं न निरुज्झिस्सति, नो च तेसं समुदयसच्‍चं नुप्पज्‍जति। अग्गमग्गस्स भङ्गक्खणे अरहन्तानं ये च पुथुज्‍जना मग्गं न पटिलभिस्सन्ति तेसं तण्हाय भङ्गक्खणे तण्हाविप्पयुत्तचित्ते वत्तमाने तेसं मग्गसच्‍चञ्‍च न निरुज्झिस्सति समुदयसच्‍चञ्‍च नुप्पज्‍जति।

(ङ) पच्‍चनीकओकासो

१६१. यत्थ दुक्खसच्‍चं नुप्पज्‍जति…पे॰…।

(च) पच्‍चनीकपुग्गलोकासा

१६२. (क) यस्स यत्थ दुक्खसच्‍चं नुप्पज्‍जति तस्स तत्थ समुदयसच्‍चं न निरुज्झिस्सतीति?

चतुवोकारा पञ्‍चवोकारा चवन्तानं पवत्ते चित्तस्स भङ्गक्खणे अरूपे मग्गस्स च फलस्स च उप्पादक्खणे तेसं तत्थ दुक्खसच्‍चं नुप्पज्‍जति, नो च तेसं तत्थ समुदयसच्‍चं न निरुज्झिस्सति। अग्गमग्गस्स  भङ्गक्खणे अरहन्तानं चित्तस्स भङ्गक्खणे यस्स चित्तस्स  अनन्तरा अग्गमग्गं पटिलभिस्सन्ति तस्स चित्तस्स भङ्गक्खणे अरूपे अग्गमग्गस्स च फलस्स च उप्पादक्खणे असञ्‍ञसत्ता चवन्तानं तेसं तत्थ दुक्खसच्‍चञ्‍च नुप्पज्‍जति समुदयसच्‍चञ्‍च न निरुज्झिस्सति।

(ख) यस्स वा पन यत्थ समुदयसच्‍चं न निरुज्झिस्सति तस्स तत्थ दुक्खसच्‍चं नुप्पज्‍जतीति?

अग्गमग्गस्स उप्पादक्खणे अरहन्तानं चित्तस्स उप्पादक्खणे यस्स चित्तस्स अनन्तरा अग्गमग्गं पटिलभिस्सन्ति तस्स चित्तस्स उप्पादक्खणे असञ्‍ञसत्तं उपपज्‍जन्तानं तेसं तत्थ समुदयसच्‍चं न निरुज्झिस्सति, नो च तेसं तत्थ दुक्खसच्‍चं नुप्पज्‍जति। अग्गमग्गस्स भङ्गक्खणे अरहन्तानं चित्तस्स भङ्गक्खणे यस्स चित्तस्स अनन्तरा अग्गमग्गं पटिलभिस्सन्ति तस्स चित्तस्स भङ्गक्खणे अरूपे अग्गमग्गस्स  च फलस्स च उप्पादक्खणे असञ्‍ञसत्ता चवन्तानं तेसं तत्थ समुदयसच्‍चञ्‍च न निरुज्झिस्सति दुक्खसच्‍चञ्‍च नुप्पज्‍जति।

(क) यस्स यत्थ दुक्खसच्‍चं नुप्पज्‍जति तस्स तत्थ मग्गसच्‍चं न निरुज्झिस्सतीति?

यस्स चित्तस्स अनन्तरा अग्गमग्गं पटिलभिस्सन्ति तस्स चित्तस्स भङ्गक्खणे ये चञ्‍ञे मग्गं पटिलभिस्सन्ति तेसं चवन्तानं पवत्ते चित्तस्स भङ्गक्खणे अरूपे मग्गस्स च फलस्स च उप्पादक्खणे तेसं तत्थ दुक्खसच्‍चं नुप्पज्‍जति, नो च तेसं तत्थ मग्गसच्‍चं न निरुज्झिस्सति। अग्गमग्गस्स भङ्गक्खणे अरहन्तानं चित्तस्स भङ्गक्खणे आपायिकानं ये च पुथुज्‍जना मग्गं न पटिलभिस्सन्ति तेसं चवन्तानं पवत्ते चित्तस्स भङ्गक्खणे अरूपे अग्गफलस्स  उप्पादक्खणे असञ्‍ञसत्ता [अपाया असञ्‍ञसत्ता (स्या॰)] चवन्तानं तेसं तत्थ दुक्खसच्‍चञ्‍च नुप्पज्‍जति मग्गसच्‍चञ्‍च न निरुज्झिस्सति।

(ख) यस्स वा पन यत्थ मग्गसच्‍चं न निरुज्झिस्सति तस्स तत्थ दुक्खसच्‍चं नुप्पज्‍जतीति?

अरहन्तानं चित्तस्स उप्पादक्खणे आपायिकानं ये च पुथुज्‍जना मग्गं न पटिलभिस्सन्ति तेसं उपपज्‍जन्तानं पवत्ते चित्तस्स उप्पादक्खणे असञ्‍ञसत्तं [अपायं असञ्‍ञसत्तं (स्या॰)] उपपज्‍जन्तानं तेसं तत्थ मग्गसच्‍चं न निरुज्झिस्सति, नो च तेसं तत्थ दुक्खसच्‍चं नुप्पज्‍जति। अग्गमग्गस्स भङ्गक्खणे अरहन्तानं चित्तस्स भङ्गक्खणे आपायिकानं ये च पुथुज्‍जना मग्गं न पटिलभिस्सन्ति तेसं चवन्तानं पवत्ते चित्तस्स भङ्गक्खणे अरूपे अग्गफलस्स उप्पादक्खणे असञ्‍ञसत्ता चवन्तानं तेसं तत्थ मग्गसच्‍चञ्‍च न निरुज्झिस्सति दुक्खसच्‍चञ्‍च नुप्पज्‍जति।

१६३. (क) यस्स  यत्थ समुदयसच्‍चं नुप्पज्‍जति तस्स तत्थ मग्गसच्‍चं न निरुज्झिस्सतीति?

अग्गमग्गस्स उप्पादक्खणे यस्स चित्तस्स अनन्तरा अग्गमग्गं पटिलभिस्सन्ति ये चञ्‍ञे मग्गं पटिलभिस्सन्ति तेसं तण्हाय भङ्गक्खणे तण्हाविप्पयुत्तचित्ते  वत्तमाने तेसं तत्थ समुदयसच्‍चं नुप्पज्‍जति, नो च तेसं तत्थ मग्गसच्‍चं न निरुज्झिस्सति। अग्गमग्गस्स भङ्गक्खणे अरहन्तानं आपायिकानं ये च पुथुज्‍जना मग्गं न पटिलभिस्सन्ति तेसं तण्हाय भङ्गक्खणे तण्हाविप्पयुत्तचित्ते वत्तमाने असञ्‍ञसत्तानं तेसं तत्थ समुदयसच्‍चञ्‍च नुप्पज्‍जति मग्गसच्‍चञ्‍च न निरुज्झिस्सति।

(ख) यस्स वा पन यत्थ मग्गसच्‍चं  न निरुज्झिस्सति तस्स तत्थ समुदयसच्‍चं नुप्पज्‍जतीति?

आपायिकानं ये च पुथुज्‍जना मग्गं न पटिलभिस्सन्ति तेसं तण्हाय उप्पादक्खणे तेसं तत्थ मग्गसच्‍चं न निरुज्झिस्सति, नो च तेसं तत्थ समुदयसच्‍चं नुप्पज्‍जति। अग्गमग्गस्स भङ्गक्खणे अरहन्तानं आपायिकानं ये च पुथुज्‍जना मग्गं न पटिलभिस्सन्ति तेसं तण्हाय भङ्गक्खणे तण्हाविप्पयुत्तचित्ते वत्तमाने असञ्‍ञसत्तानं तेसं तत्थ मग्गसच्‍चञ्‍च न निरुज्झिस्सति समुदयसच्‍चञ्‍च नुप्पज्‍जति।

(६) अतीतानागतवारो

(क) अनुलोमपुग्गलो

१६४. यस्स दुक्खसच्‍चं उप्पज्‍जित्थ तस्स समुदयसच्‍चं निरुज्झिस्सतीति?

(यथा निरोधवारे अतीतानागता [अतीतेनानागता (स्या॰)] पुच्छा अनुलोमम्पि पच्‍चनीकम्पि विभत्ता एवं उप्पादनिरोधवारेपि असम्मोहन्तेन विभजितब्बं)।

उप्पादनिरोधवारो।

पवत्तिवारो निट्ठितो।

३. परिञ्‍ञावारो

१. पच्‍चुप्पन्‍नवारो

१६५. (क) यो  दुक्खसच्‍चं परिजानाति सो समुदयसच्‍चं पजहतीति? आमन्ता।

(ख) यो वा पन समुदयसच्‍चं पजहति सो दुक्खसच्‍चं परिजानातीति? आमन्ता।

(क) यो  दुक्खसच्‍चं न परिजानाति सो समुदयसच्‍चं नप्पजहतीति? आमन्ता।

(ख) यो वा पन…पे॰…? आमन्ता।

२. अतीतवारो

१६६. (क) यो  दुक्खसच्‍चं परिजानित्थ सो समुदयसच्‍चं पजहित्थाति? आमन्ता।

(ख) यो वा पन…पे॰…? आमन्ता।

(क) यो दुक्खसच्‍चं न परिजानित्थ सो समुदयसच्‍चं नप्पजहित्थाति? आमन्ता।

(ख) यो वा पन…पे॰…? आमन्ता।

३. अनागतवारो

१६७. (क) यो दुक्खसच्‍चं परिजानिस्सति सो समुदयसच्‍चं पजहिस्सतीति? आमन्ता।

(ख) यो वा पन…पे॰…? आमन्ता।

(क) यो  दुक्खसच्‍चं न परिजानिस्सति सो समुदयसच्‍चं नप्पजहिस्सतीति? आमन्ता।

(ख) यो वा पन…पे॰…? आमन्ता।

४. पच्‍चुप्पन्‍नातीतवारो

१६८. (क) यो दुक्खसच्‍चं परिजानाति सो समुदयसच्‍चं पजहित्थाति? नो।

(ख) यो वा पन समुदयसच्‍चं पजहित्थ सो दुक्खसच्‍चं परिजानातीति? नो।

(क) यो दुक्खसच्‍चं न परिजानाति सो समुदयसच्‍चं नप्पजहित्थाति?

अरहा दुक्खसच्‍चं न परिजानाति, नो च समुदयसच्‍चं नप्पजहित्थ। अग्गमग्गसमङ्गिञ्‍च अरहन्तञ्‍च ठपेत्वा अवसेसा पुग्गला दुक्खसच्‍चञ्‍च न परिजानन्ति समुदयसच्‍चञ्‍च नप्पजहित्थ।

(ख) यो वा पन समुदयसच्‍चं नप्पजहित्थ सो दुक्खसच्‍चं न परिजानातीति?

अग्गमग्गसमङ्गी समुदयसच्‍चं नप्पजहित्थ, नो च दुक्खसच्‍चं न परिजानाति। अग्गमग्गसमङ्गिञ्‍च अरहन्तञ्‍च ठपेत्वा अवसेसा पुग्गला समुदयसच्‍चञ्‍च नप्पजहित्थ दुक्खसच्‍चञ्‍च न परिजानन्ति।

५. पच्‍चुप्पन्‍नानागतवारो

१६९. (क) यो  दुक्खसच्‍चं परिजानाति सो समुदयसच्‍चं पजहिस्सतीति? नो।

(ख) यो वा पन समुदयसच्‍चं पजहिस्सति सो दुक्खसच्‍चं परिजानातीति? नो।

(क) यो  दुक्खसच्‍चं न परिजानाति सो समुदयसच्‍चं नप्पजहिस्सतीति?

ये मग्गं पटिलभिस्सन्ति ते दुक्खसच्‍चं न परिजानन्ति, नो च समुदयसच्‍चं नप्पजहिस्सन्ति। अरहा ये च पुथुज्‍जना मग्गं न पटिलभिस्सन्ति  ते दुक्खसच्‍चञ्‍च न परिजानन्ति समुदयसच्‍चञ्‍च नप्पजहिस्सन्ति।

(ख) यो वा पन समुदयसच्‍चं नप्पजहिस्सति सो दुक्खसच्‍चं न परिजानातीति?

अग्गमग्गसमङ्गी समुदयसच्‍चं नप्पजहिस्सति, नो च दुक्खसच्‍चं न परिजानाति। अरहा ये च पुथुज्‍जना मग्गं न पटिलभिस्सन्ति ते समुदयसच्‍चञ्‍च नप्पजहिस्सन्ति दुक्खसच्‍चञ्‍च न परिजानन्ति।

६. अतीतानागतवारो

१७०. (क) यो दुक्खसच्‍चं परिजानित्थ सो समुदयसच्‍चं पजहिस्सतीति? नो।

(ख) यो वा पन समुदयसच्‍चं पजहिस्सति सो दुक्खसच्‍चं परिजानित्थाति? नो।

(क) यो दुक्खसच्‍चं न परिजानित्थ सो समुदयसच्‍चं नप्पजहिस्सतीति?

ये मग्गं पटिलभिस्सन्ति ते दुक्खसच्‍चं न परिजानित्थ, नो च ते समुदयसच्‍चं नप्पजहिस्सन्ति। अग्गमग्गसमङ्गी ये च पुथुज्‍जना मग्गं न पटिलभिस्सन्ति ते दुक्खसच्‍चञ्‍च न परिजानित्थ समुदयसच्‍चञ्‍च नप्पजहिस्सन्ति।

(ख) यो वा पन समुदयसच्‍चं नप्पजहिस्सति सो दुक्खसच्‍चं न परिजानित्थाति?

अरहा समुदयसच्‍चं नप्पजहिस्सति, नो च दुक्खसच्‍चं न परिजानित्थ। अग्गमग्गसमङ्गी ये च पुथुज्‍जना मग्गं न पटिलभिस्सन्ति ते  समुदयसच्‍चञ्‍च नप्पजहिस्सन्ति दुक्खसच्‍चञ्‍च न परिजानित्थ।

परिञ्‍ञावारो।

सच्‍चयमकं निट्ठितं।