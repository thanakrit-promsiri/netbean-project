॥ नमो तस्स भगवतो अरहतो सम्मासम्बुद्धस्स॥

अभिधम्मपिटके

पट्ठानपाळि

(ततियो भागो)

धम्मानुलोमे दुकपट्ठानं

१. हेतुगोच्छकं

१. हेतुदुकं

१. पटिच्‍चवारो

१. पच्‍चयानुलोमं

१. विभङ्गवारो

हेतुपच्‍चयो

१. हेतुं  धम्मं पटिच्‍च हेतु धम्मो उप्पज्‍जति हेतुपच्‍चया – अलोभं पटिच्‍च अदोसो अमोहो, अदोसं पटिच्‍च अलोभो अमोहो, अमोहं पटिच्‍च अलोभो अदोसो, लोभं पटिच्‍च  मोहो, मोहं पटिच्‍च लोभो, दोसं पटिच्‍च मोहो, मोहं पटिच्‍च दोसो; पटिसन्धिक्खणे…पे॰…। (१)

हेतुं धम्मं पटिच्‍च नहेतु धम्मो उप्पज्‍जति हेतुपच्‍चया – हेतुं धम्मं पटिच्‍च सम्पयुत्तका खन्धा चित्तसमुट्ठानञ्‍च रूपं; पटिसन्धिक्खणे…पे॰…। (२)

हेतुं धम्मं पटिच्‍च हेतु च नहेतु च धम्मा उप्पज्‍जन्ति हेतुपच्‍चया – अलोभं पटिच्‍च अदोसो अमोहो सम्पयुत्तका च खन्धा चित्तसमुट्ठानञ्‍च रूपं (चक्‍कं)। लोभं पटिच्‍च मोहो सम्पयुत्तका च खन्धा चित्तसमुट्ठानञ्‍च रूपं…पे॰… पटिसन्धिक्खणे…पे॰…। (३)

२. नहेतुं  धम्मं  पटिच्‍च नहेतु धम्मो उप्पज्‍जति हेतुपच्‍चया – नहेतुं एकं खन्धं पटिच्‍च तयो खन्धा चित्तसमुट्ठानञ्‍च रूपं…पे॰… द्वे खन्धे पटिच्‍च द्वे खन्धा चित्तसमुट्ठानञ्‍च रूपं; पटिसन्धिक्खणे…पे॰… खन्धे पटिच्‍च वत्थु, वत्थुं पटिच्‍च खन्धा; एकं महाभूतं…पे॰…। (१)

नहेतुं धम्मं पटिच्‍च हेतु धम्मो उप्पज्‍जति हेतुपच्‍चया – नहेतू खन्धे पटिच्‍च हेतू; पटिसन्धिक्खणे…पे॰… वत्थुं पटिच्‍च हेतू। (२)

नहेतुं धम्मं पटिच्‍च हेतु च नहेतु च धम्मा उप्पज्‍जन्ति हेतुपच्‍चया – नहेतुं एकं खन्धं पटिच्‍च तयो खन्धा हेतु च चित्तसमुट्ठानञ्‍च रूपं…पे॰… द्वे खन्धे पटिच्‍च द्वे खन्धा हेतु च चित्तसमुट्ठानञ्‍च रूपं; पटिसन्धिक्खणे…पे॰… पटिसन्धिक्खणे वत्थुं पटिच्‍च हेतू सम्पयुत्तका च खन्धा। (३)

३. हेतुञ्‍च नहेतुञ्‍च धम्मं पटिच्‍च हेतु धम्मो उप्पज्‍जति हेतुपच्‍चया – अलोभञ्‍च सम्पयुत्तके च खन्धे पटिच्‍च अदोसो अमोहो (चक्‍कं)। लोभञ्‍च सम्पयुत्तके च खन्धे पटिच्‍च मोहो, दोसञ्‍च सम्पयुत्तके च खन्धे पटिच्‍च मोहो…पे॰… पटिसन्धिक्खणे…पे॰… अलोभञ्‍च वत्थुञ्‍च पटिच्‍च अदोसो अमोहो…पे॰…। (१)

हेतुञ्‍च  नहेतुञ्‍च धम्मं पटिच्‍च नहेतु धम्मो उप्पज्‍जति हेतुपच्‍चया – नहेतुं एकं खन्धञ्‍च हेतुञ्‍च पटिच्‍च तयो खन्धा चित्तसमुट्ठानञ्‍च रूपं…पे॰… द्वे खन्धे च हेतुञ्‍च पटिच्‍च द्वे खन्धा चित्तसमुट्ठानञ्‍च रूपं; पटिसन्धिक्खणे…पे॰… पटिसन्धिक्खणे वत्थुञ्‍च हेतुञ्‍च पटिच्‍च सम्पयुत्तका खन्धा। (२)

हेतुञ्‍च नहेतुञ्‍च धम्मं पटिच्‍च हेतु च नहेतु च धम्मा उप्पज्‍जन्ति  हेतुपच्‍चया – नहेतुं एकं खन्धञ्‍च अलोभञ्‍च पटिच्‍च तयो खन्धा अदोसो अमोहो च चित्तसमुट्ठानञ्‍च रूपं…पे॰… द्वे खन्धे च अलोभञ्‍च पटिच्‍च द्वे खन्धा अदोसो अमोहो च चित्तसमुट्ठानञ्‍च रूपं (चक्‍कं)। नहेतुं एकं खन्धञ्‍च लोभञ्‍च पटिच्‍च तयो खन्धा मोहो च चित्तसमुट्ठानञ्‍च रूपं…पे॰… द्वे खन्धे…पे॰… पटिसन्धिक्खणे…पे॰… वत्थुञ्‍च अलोभञ्‍च पटिच्‍च अदोसो अमोहो सम्पयुत्तका च खन्धा। (३)

आरम्मणपच्‍चयादि

४. हेतुं  धम्मं पटिच्‍च हेतु धम्मो उप्पज्‍जति आरम्मणपच्‍चया (रूपं छड्डेत्वा अरूपेयेव नव पञ्हा)… अधिपतिपच्‍चया (पटिसन्धि नत्थि, परिपुण्णं) एकं महाभूतं पटिच्‍च…पे॰… महाभूते पटिच्‍च चित्तसमुट्ठानं रूपं उपादारूपं… (इमं नानं) अनन्तरपच्‍चया… समनन्तरपच्‍चया… सहजातपच्‍चया (सब्बे महाभूता याव असञ्‍ञसत्ता)… अञ्‍ञमञ्‍ञपच्‍चया… निस्सयपच्‍चया… उपनिस्सयपच्‍चया… पुरेजातपच्‍चया… आसेवनपच्‍चया (द्वीसुपि पटिसन्धि नत्थि)… कम्मपच्‍चया… विपाकपच्‍चया (संखित्तं)… अविगतपच्‍चया।

१. पच्‍चयानुलोमं

२. सङ्ख्यावारो

५. हेतुया नव, आरम्मणे नव (सब्बत्थ नव), अविगते नव (एवं गणेतब्बं)।

अनुलोमं।

२. पच्‍चयपच्‍चनीयं

१. विभङ्गवारो

नहेतुपच्‍चयो

६. नहेतुं  धम्मं पटिच्‍च नहेतु धम्मो उप्पज्‍जति नहेतुपच्‍चया – अहेतुकं नहेतुं एकं खन्धं पटिच्‍च तयो खन्धा चित्तसमुट्ठानञ्‍च  रूपं…पे॰… द्वे खन्धे…पे॰… अहेतुकपटिसन्धिक्खणे…पे॰… खन्धे पटिच्‍च वत्थु, वत्थुं पटिच्‍च खन्धा; एकं महाभूतं…पे॰… बाहिरं… आहारसमुट्ठानं… उतुसमुट्ठानं… असञ्‍ञसत्तानं…पे॰…।(१)

नहेतुं धम्मं पटिच्‍च हेतु धम्मो उप्पज्‍जति नहेतुपच्‍चया – विचिकिच्छासहगते उद्धच्‍चसहगते खन्धे पटिच्‍च विचिकिच्छासहगतो उद्धच्‍चसहगतो मोहो। (२)

नआरम्मणपच्‍चयादि

७. हेतुं धम्मं पटिच्‍च नहेतु धम्मो उप्पज्‍जति नआरम्मणपच्‍चया – हेतुं पटिच्‍च चित्तसमुट्ठानं रूपं; पटिसन्धिक्खणे…पे॰…। (१)

नहेतुं  धम्मं पटिच्‍च नहेतु धम्मो उप्पज्‍जति नआरम्मणपच्‍चया – नहेतू खन्धे पटिच्‍च चित्तसमुट्ठानं रूपं; पटिसन्धिक्खणे…पे॰… सब्बे महाभूता…पे॰…। (१)

हेतुञ्‍च नहेतुञ्‍च धम्मं पटिच्‍च नहेतु धम्मो उप्पज्‍जति नआरम्मणपच्‍चया – हेतुञ्‍च नहेतुञ्‍च खन्धे पटिच्‍च चित्तसमुट्ठानं रूपं; पटिसन्धिक्खणे…पे॰… नअधिपतिपच्‍चया… (परिपुण्णं) नअनन्तरपच्‍चया… नसमनन्तरपच्‍चया… नअञ्‍ञमञ्‍ञपच्‍चया… नउपनिस्सयपच्‍चया।

नपुरेजातपच्‍चयो

८. हेतुं  धम्मं पटिच्‍च हेतु धम्मो उप्पज्‍जति नपुरेजातपच्‍चया – अरूपे अलोभं पटिच्‍च अदोसो अमोहो (चक्‍कं)। लोभं पटिच्‍च मोहो, मोहं पटिच्‍च लोभो; पटिसन्धिक्खणे…पे॰…। (१)

हेतुं धम्मं पटिच्‍च नहेतु धम्मो उप्पज्‍जति नपुरेजातपच्‍चया – अरूपे हेतुं पटिच्‍च सम्पयुत्तका खन्धा, हेतुं पटिच्‍च चित्तसमुट्ठानं  रूपं; पटिसन्धिक्खणे…पे॰…। (२)

हेतुं धम्मं पटिच्‍च हेतु च नहेतु च धम्मा उप्पज्‍जन्ति नपुरेजातपच्‍चया – अरूपे अलोभं पटिच्‍च अदोसो अमोहो सम्पयुत्तका च खन्धा (चक्‍कं)। लोभं पटिच्‍च मोहो सम्पयुत्तका च खन्धा (चक्‍कं); पटिसन्धिक्खणे…पे॰…। (३)

९. नहेतुं धम्मं पटिच्‍च नहेतु धम्मो उप्पज्‍जति नपुरेजातपच्‍चया – अरूपे नहेतुं एकं खन्धं पटिच्‍च तयो खन्धा…पे॰… नहेतू खन्धे पटिच्‍च चित्तसमुट्ठानं रूपं; पटिसन्धिक्खणे…पे॰… एकं महाभूतं…पे॰…। (१)

नहेतुं धम्मं पटिच्‍च हेतु धम्मो उप्पज्‍जति नपुरेजातपच्‍चया – अरूपे नहेतू खन्धे पटिच्‍च हेतू; पटिसन्धिक्खणे…पे॰…। (२)

नहेतुं धम्मं पटिच्‍च हेतु च नहेतु च धम्मा उप्पज्‍जन्ति नपुरेजातपच्‍चया – अरूपे नहेतुं एकं खन्धं पटिच्‍च तयो खन्धा हेतु च…पे॰… द्वे खन्धे…पे॰… पटिसन्धिक्खणे…पे॰…। (३)

१०. हेतुञ्‍च नहेतुञ्‍च धम्मं पटिच्‍च हेतु धम्मो उप्पज्‍जति नपुरेजातपच्‍चया – अरूपे अलोभञ्‍च सम्पयुत्तके च खन्धे पटिच्‍च अदोसो अमोहो  (चक्‍कं)। अरूपे लोभञ्‍च सम्पयुत्तके च खन्धे पटिच्‍च मोहो (चक्‍कं); पटिसन्धिक्खणे…पे॰…। (१)

हेतुञ्‍च  नहेतुञ्‍च धम्मं पटिच्‍च नहेतु धम्मो उप्पज्‍जति नपुरेजातपच्‍चया – अरूपे नहेतुं एकं खन्धञ्‍च हेतुञ्‍च पटिच्‍च तयो खन्धा…पे॰… द्वे खन्धे…पे॰… नहेतू खन्धे च हेतुञ्‍च पटिच्‍च चित्तसमुट्ठानं रूपं, हेतुञ्‍च महाभूते च पटिच्‍च चित्तसमुट्ठानं रूपं; पटिसन्धिक्खणे…पे॰…। (२)

हेतुञ्‍च नहेतुञ्‍च धम्मं पटिच्‍च हेतु च नहेतु च धम्मा उप्पज्‍जन्ति नपुरेजातपच्‍चया – अरूपे नहेतुं एकं खन्धञ्‍च अलोभञ्‍च पटिच्‍च तयो खन्धा अदोसो अमोहो च…पे॰… द्वे खन्धे…पे॰… (चक्‍कं)। नहेतुं एकं खन्धञ्‍च लोभञ्‍च पटिच्‍च तयो खन्धा मोहो च (चक्‍कं); पटिसन्धिक्खणे…पे॰…। (३)

नपच्छाजातपच्‍चयादि

११. हेतुं धम्मं पटिच्‍च हेतु धम्मो उप्पज्‍जति नपच्छाजातपच्‍चया… नआसेवनपच्‍चया।

नकम्मपच्‍चयादि

१२. हेतुं धम्मं पटिच्‍च नहेतु धम्मो उप्पज्‍जति नकम्मपच्‍चया – हेतुं पटिच्‍च सम्पयुत्तका चेतना। (१)

नहेतुं धम्मं पटिच्‍च नहेतु धम्मो उप्पज्‍जति नकम्मपच्‍चया – नहेतू खन्धे पटिच्‍च सम्पयुत्तका चेतना… बाहिरं… आहारसमुट्ठानं… उतुसमुट्ठानं…पे॰…। (१)

हेतुञ्‍च नहेतुञ्‍च धम्मं पटिच्‍च नहेतु धम्मो उप्पज्‍जति नकम्मपच्‍चया – हेतुञ्‍च सम्पयुत्तके च खन्धे पटिच्‍च सम्पयुत्तका चेतना। (१)

हेतुं धम्मं पटिच्‍च हेतु धम्मो उप्पज्‍जति नविपाकपच्‍चया… नव।

नआहारपच्‍चयादि

१३. नहेतुं धम्मं पटिच्‍च नहेतु धम्मो उप्पज्‍जति नआहारपच्‍चया – बाहिरं… उतुसमुट्ठानं… असञ्‍ञसत्तानं…पे॰… नइन्द्रियपच्‍चया  – बाहिरं… आहारसमुट्ठानं … उतुसमुट्ठानं…पे॰… असञ्‍ञसत्तानं महाभूते पटिच्‍च रूपजीवितिन्द्रियं, नझानपच्‍चया – पञ्‍चविञ्‍ञाणं  …पे॰… बाहिरं… आहारसमुट्ठानं… उतुसमुट्ठानं… असञ्‍ञसत्तानं…पे॰… नमग्गपच्‍चया – अहेतुकं नहेतुं एकं खन्धं पटिच्‍च…पे॰… बाहिरं… आहारसमुट्ठानं… उतुसमुट्ठानं… असञ्‍ञसत्तानं…पे॰… नसम्पयुत्तपच्‍चया… नविप्पयुत्तपच्‍चया… (नपुरेजातसदिसं, अरूपपञ्हायेव) नोनत्थिपच्‍चया… नोविगतपच्‍चया।

२. पच्‍चयपच्‍चनीयं

२. सङ्ख्यावारो

सुद्धं

१४. नहेतुया द्वे, नआरम्मणे तीणि, नअधिपतिया नव, नअनन्तरे तीणि, नसमनन्तरे तीणि, नअञ्‍ञमञ्‍ञे तीणि, नउपनिस्सये तीणि, नपुरेजाते नव, नपच्छाजाते नव, नआसेवने नव, नकम्मे तीणि, नविपाके नव, नआहारे एकं, नइन्द्रिये एकं, नझाने एकं, नमग्गे एकं, नसम्पयुत्ते तीणि, नविप्पयुत्ते नव, नोनत्थिया तीणि, नोविगते तीणि (एवं गणेतब्बं)।

पच्‍चनीयं।

३. पच्‍चयानुलोमपच्‍चनीयं

हेतुदुकं

१५. हेतुपच्‍चया नआरम्मणे तीणि, नअधिपतिया नव, नअनन्तरे तीणि…पे॰… नउपनिस्सये तीणि, नपुरेजाते नव, नपच्छाजाते नव, नआसेवने नव, नकम्मे तीणि, नविपाके नव, नसम्पयुत्ते तीणि, नविप्पयुत्ते  नव, नोनत्थिया तीणि, नोविगते तीणि।

अनुलोमपच्‍चनीयं।

४. पच्‍चयपच्‍चनीयानुलोमं

नहेतुदुकं

१६. नहेतुपच्‍चया  आरम्मणे द्वे, अनन्तरे द्वे…पे॰… कम्मे द्वे, विपाके एकं, आहारे द्वे, इन्द्रिये द्वे, झाने द्वे, मग्गे एकं, सम्पयुत्ते द्वे…पे॰… अविगते द्वे।

पच्‍चनीयानुलोमं।

२-६ सहजात-पच्‍चय-निस्सय-संसट्ठ-सम्पयुत्तवारो

(सहजातवारोपि पच्‍चयवारोपि निस्सयवारोपि पटिच्‍चवारसदिसायेव पञ्हा। महाभूतेसु निट्ठितेसु ‘‘वत्थुं पच्‍चया’’ति कातब्बा। पञ्‍चायतनानि अनुलोमेपि पच्‍चनीयेपि यथा लब्भन्ति तथा कातब्बा। संसट्ठवारोपि सम्पयुत्तवारोपि परिपुण्णो। रूपं नत्थि, अरूपमेव।)

७. पञ्हावारो

१. पच्‍चयानुलोमं

१. विभङ्गवारो

हेतुपच्‍चयो

१७. हेतु धम्मो हेतुस्स धम्मस्स हेतुपच्‍चयेन पच्‍चयो – अलोभो अदोसस्स अमोहस्स हेतुपच्‍चयेन पच्‍चयो (चक्‍कं)। लोभो मोहस्स हेतुपच्‍चयेन पच्‍चयो, दोसो मोहस्स हेतुपच्‍चयेन पच्‍चयो; पटिसन्धिक्खणे…पे॰…। (१)

हेतु  धम्मो नहेतुस्स धम्मस्स हेतुपच्‍चयेन पच्‍चयो – हेतू सम्पयुत्तकानं खन्धानं चित्तसमुट्ठानानञ्‍च रूपानं हेतुपच्‍चयेन पच्‍चयो; पटिसन्धिक्खणे…पे॰…। (२)

हेतु धम्मो हेतुस्स च नहेतुस्स च धम्मस्स हेतुपच्‍चयेन पच्‍चयो  – अलोभो अदोसस्स अमोहस्स सम्पयुत्तकानञ्‍च खन्धानं चित्तसमुट्ठानानञ्‍च रूपानं हेतुपच्‍चयेन पच्‍चयो (चक्‍कं)। लोभो मोहस्स…पे॰… पटिसन्धिक्खणे…पे॰…। (३)

आरम्मणपच्‍चयो

१८. हेतु  धम्मो हेतुस्स धम्मस्स आरम्मणपच्‍चयेन पच्‍चयो – हेतुं आरब्भ हेतू उप्पज्‍जन्ति। (१)

हेतु धम्मो नहेतुस्स धम्मस्स आरम्मणपच्‍चयेन पच्‍चयो – हेतुं आरब्भ नहेतू खन्धा उप्पज्‍जन्ति। (२)

हेतु धम्मो हेतुस्स च नहेतुस्स च धम्मस्स आरम्मणपच्‍चयेन पच्‍चयो – हेतुं आरब्भ हेतू च सम्पयुत्तका च खन्धा उप्पज्‍जन्ति। (३)

१९. नहेतु धम्मो नहेतुस्स धम्मस्स आरम्मणपच्‍चयेन पच्‍चयो – दानं दत्वा सीलं…पे॰… उपोसथकम्मं कत्वा तं पच्‍चवेक्खति, पुब्बे सुचिण्णानि पच्‍चवेक्खति। झाना वुट्ठहित्वा…पे॰… अरिया मग्गा वुट्ठहित्वा मग्गं पच्‍चवेक्खन्ति, फलं…पे॰… निब्बानं…पे॰… निब्बानं गोत्रभुस्स, वोदानस्स, मग्गस्स, फलस्स, आवज्‍जनाय आरम्मणपच्‍चयेन पच्‍चयो। अरिया नहेतू पहीने किलेसे पच्‍चवेक्खन्ति, विक्खम्भिते किलेसे पच्‍चवेक्खन्ति, पुब्बे समुदाचिण्णे किलेसे जानन्ति, चक्खुं…पे॰… वत्थुं, नहेतू खन्धे अनिच्‍चतो…पे॰… दोमनस्सं उप्पज्‍जति; दिब्बेन चक्खुना रूपं पस्सति, दिब्बाय सोतधातुया सद्दं सुणाति, चेतोपरियञाणेन नहेतुचित्तसमङ्गिस्स चित्तं जानाति। आकासानञ्‍चायतनं [आकासानञ्‍चायतनकिरियं (स्या॰) एवमुपरिपि तीसु ठानेसु] विञ्‍ञाणञ्‍चायतनस्स…पे॰… आकिञ्‍चञ्‍ञायतनं  नेवसञ्‍ञानासञ्‍ञायतनस्स…पे॰… रूपायतनं चक्खुविञ्‍ञाणस्स…पे॰… फोट्ठब्बायतनं कायविञ्‍ञाणस्स  …पे॰… नहेतू खन्धा इद्धिविधञाणस्स, चेतोपरियञाणस्स, पुब्बेनिवासानुस्सतिञाणस्स, यथाकम्मूपगञाणस्स, अनागतंसञाणस्स, आवज्‍जनाय आरम्मणपच्‍चयेन पच्‍चयो। (१)

नहेतु धम्मो हेतुस्स धम्मस्स आरम्मणपच्‍चयेन पच्‍चयो – दानं दत्वा (पठमगमनंयेव, आवज्‍जना नत्थि। रूपायतनं चक्खुविञ्‍ञाणस्स…पे॰… फोट्ठब्बायतनं कायविञ्‍ञाणस्साति इदं नत्थि)। (२)

नहेतु धम्मो हेतुस्स च नहेतुस्स च धम्मस्स आरम्मणपच्‍चयेन पच्‍चयो – दानं दत्वा सीलं…पे॰… उपोसथकम्मं कत्वा तं पच्‍चवेक्खति, तं  आरब्भ हेतू च सम्पयुत्तका च खन्धा उप्पज्‍जन्ति (तत्थ तत्थ ठितेन इमं कातब्बं दुतियगमनसदिसं)। (३)

२०. हेतु च नहेतु च धम्मा हेतुस्स धम्मस्स आरम्मणपच्‍चयेन पच्‍चयो – हेतुञ्‍च सम्पयुत्तके च खन्धे आरब्भ हेतू उप्पज्‍जन्ति। (१)

हेतु च नहेतु च धम्मा नहेतुस्स धम्मस्स आरम्मणपच्‍चयेन पच्‍चयो – हेतुञ्‍च सम्पयुत्तके च खन्धे आरब्भ नहेतू खन्धा उप्पज्‍जन्ति। (२)

हेतु च नहेतु च धम्मा हेतुस्स च नहेतुस्स च धम्मस्स आरम्मणपच्‍चयेन पच्‍चयो – हेतुञ्‍च सम्पयुत्तके च खन्धे आरब्भ हेतू च सम्पयुत्तका च खन्धा उप्पज्‍जन्ति। (३)

अधिपतिपच्‍चयो

२१. हेतु धम्मो हेतुस्स धम्मस्स अधिपतिपच्‍चयेन पच्‍चयो – आरम्मणाधिपति, सहजाताधिपति। आरम्मणाधिपति – हेतुं गरुं कत्वा हेतू  उप्पज्‍जन्ति। सहजाताधिपति – हेतु अधिपति सम्पयुत्तकानं हेतूनं अधिपतिपच्‍चयेन पच्‍चयो। (१)

हेतु धम्मो नहेतुस्स धम्मस्स अधिपतिपच्‍चयेन पच्‍चयो – आरम्मणाधिपति, सहजाताधिपति। आरम्मणाधिपति – हेतुं गरुं कत्वा नहेतू खन्धा उप्पज्‍जन्ति। सहजाताधिपति – हेतु अधिपति सम्पयुत्तकानं खन्धानं चित्तसमुट्ठानानञ्‍च रूपानं अधिपतिपच्‍चयेन पच्‍चयो। (२)

हेतु धम्मो हेतुस्स च नहेतुस्स च धम्मस्स अधिपतिपच्‍चयेन पच्‍चयो – आरम्मणाधिपति, सहजाताधिपति। आरम्मणाधिपति – हेतुं गरुं कत्वा हेतू च सम्पयुत्तका च खन्धा उप्पज्‍जन्ति। सहजाताधिपति – हेतु अधिपति सम्पयुत्तकानं खन्धानं हेतूनञ्‍च चित्तसमुट्ठानानञ्‍च रूपानं अधिपतिपच्‍चयेन पच्‍चयो। (३)

२२. नहेतु धम्मो नहेतुस्स धम्मस्स अधिपतिपच्‍चयेन पच्‍चयो – आरम्मणाधिपति, सहजाताधिपति। आरम्मणाधिपति – दानं दत्वा (वित्थारेतब्बं याव। नहेतू खन्धा)। सहजाताधिपति – नहेतु अधिपति सम्पयुत्तकानं खन्धानं चित्तसमुट्ठानानञ्‍च रूपानं अधिपतिपच्‍चयेन पच्‍चयो। (१)

नहेतु  धम्मो हेतुस्स धम्मस्स अधिपतिपच्‍चयेन पच्‍चयो – आरम्मणाधिपति, सहजाताधिपति। आरम्मणाधिपति – दानं दत्वा (संखित्तं। याव वत्थु नहेतू च खन्धा ताव कातब्बं)। सहजाताधिपति नहेतु अधिपति सम्पयुत्तकानं हेतूनं अधिपतिपच्‍चयेन पच्‍चयो। (२)

नहेतु धम्मो हेतुस्स च नहेतुस्स च धम्मस्स अधिपतिपच्‍चयेन पच्‍चयो – आरम्मणाधिपति, सहजाताधिपति। आरम्मणाधिपति – दानं दत्वा सीलं…पे॰… उपोसथकम्मं कत्वा तं गरुं कत्वा पच्‍चवेक्खति, तं गरुं कत्वा नहेतू खन्धा च हेतू च उप्पज्‍जन्ति, पुब्बे सुचिण्णानि (याव वत्थु नहेतू खन्धा, च ताव कातब्बं)। सहजाताधिपति – नहेतु अधिपति सम्पयुत्तकानं खन्धानं हेतूनञ्‍च चित्तसमुट्ठानानञ्‍च रूपानं अधिपतिपच्‍चयेन पच्‍चयो। (३)

२३. हेतु च नहेतु च धम्मा हेतुस्स धम्मस्स अधिपतिपच्‍चयेन पच्‍चयो। आरम्मणाधिपति – हेतुञ्‍च सम्पयुत्तके च खन्धे गरुं कत्वा हेतू उप्पज्‍जन्ति। (१)

हेतु  च नहेतु च धम्मा नहेतुस्स धम्मस्स अधिपतिपच्‍चयेन पच्‍चयो। आरम्मणाधिपति – हेतुञ्‍च सम्पयुत्तके च खन्धे गरुं कत्वा नहेतू खन्धा उप्पज्‍जन्ति। (२)

हेतु च नहेतु च धम्मा हेतुस्स च नहेतुस्स च धम्मस्स अधिपतिपच्‍चयेन पच्‍चयो। आरम्मणाधिपति – हेतुञ्‍च सम्पयुत्तके च खन्धे गरुं कत्वा हेतू च सम्पयुत्तका च खन्धा उप्पज्‍जन्ति। (३)

अनन्तरपच्‍चयो

२४. हेतु धम्मो हेतुस्स धम्मस्स अनन्तरपच्‍चयेन पच्‍चयो – पुरिमा पुरिमा हेतू पच्छिमानं पच्छिमानं हेतूनं अनन्तरपच्‍चयेन पच्‍चयो। (१)

हेतु धम्मो नहेतुस्स धम्मस्स अनन्तरपच्‍चयेन पच्‍चयो – पुरिमा पुरिमा हेतू पच्छिमानं पच्छिमानं नहेतूनं खन्धानं अनन्तरपच्‍चयेन पच्‍चयो। (२)

हेतु धम्मो हेतुस्स च नहेतुस्स च धम्मस्स अनन्तरपच्‍चयेन पच्‍चयो – पुरिमा पुरिमा हेतू पच्छिमानं पच्छिमानं हेतूनं सम्पयुत्तकानञ्‍च खन्धानं अनन्तरपच्‍चयेन पच्‍चयो। (३)

२५. नहेतु  धम्मो  नहेतुस्स धम्मस्स अनन्तरपच्‍चयेन पच्‍चयो – पुरिमा पुरिमा नहेतू खन्धा पच्छिमानं पच्छिमानं नहेतूनं खन्धानं अनन्तरपच्‍चयेन पच्‍चयो; अनुलोमं गोत्रभुस्स (संखित्तं) नेवसञ्‍ञानासञ्‍ञायतनं फलसमापत्तिया अनन्तरपच्‍चयेन पच्‍चयो। (१)

नहेतु धम्मो हेतुस्स धम्मस्स अनन्तरपच्‍चयेन पच्‍चयो…पे॰…। (२)

नहेतु धम्मो हेतुस्स च नहेतुस्स च धम्मस्स अनन्तरपच्‍चयेन पच्‍चयो (नहेतुमूलकं तीणिपि एकसदिसं)। (३)

२६. हेतू च नहेतू च धम्मा हेतुस्स धम्मस्स अनन्तरपच्‍चयेन पच्‍चयो – पुरिमा पुरिमा  हेतू च सम्पयुत्तका च खन्धा पच्छिमानं पच्छिमानं हेतूनं अनन्तरपच्‍चयेन पच्‍चयो। (१)

हेतू च नहेतू च धम्मा नहेतुस्स धम्मस्स अनन्तरपच्‍चयेन पच्‍चयो – पुरिमा पुरिमा हेतू च सम्पयुत्तका च खन्धा पच्छिमानं पच्छिमानं नहेतूनं खन्धानं अनन्तरपच्‍चयेन पच्‍चयो। (२)

हेतू च नहेतू च धम्मा हेतुस्स च नहेतुस्स च धम्मस्स अनन्तरपच्‍चयेन पच्‍चयो – पुरिमा पुरिमा हेतू च सम्पयुत्तका च खन्धा पच्छिमानं पच्छिमानं हेतूनं सम्पयुत्तकानञ्‍च खन्धानं अनन्तरपच्‍चयेन पच्‍चयो। (३)

समनन्तरपच्‍चयादि

२७. हेतु धम्मो हेतुस्स धम्मस्स समनन्तरपच्‍चयेन पच्‍चयो (अनन्तरसदिसं।)… सहजातपच्‍चयेन पच्‍चयो… अञ्‍ञमञ्‍ञपच्‍चयेन पच्‍चयो (इमे द्वेपि पटिच्‍चसदिसा। निस्सयपच्‍चयो पच्‍चयवारे निस्सयपच्‍चयसदिसो।)

उपनिस्सयपच्‍चयो

२८. हेतु धम्मो हेतुस्स धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो – हेतू हेतूनं उपनिस्सयपच्‍चयेन पच्‍चयो। (१)

हेतु धम्मो नहेतुस्स धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो – हेतू नहेतूनं खन्धानं उपनिस्सयपच्‍चयेन पच्‍चयो। (२)

हेतु  धम्मो हेतुस्स च नहेतुस्स च धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो – हेतू हेतूनं सम्पयुत्तकानञ्‍च खन्धानं उपनिस्सयपच्‍चयेन पच्‍चयो। (३)

२९. नहेतु धम्मो नहेतुस्स धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰… पकतूपनिस्सयो – सद्धं उपनिस्साय दानं देति…पे॰… समापत्तिं उप्पादेति…पे॰… दिट्ठिं गण्हाति; सीलं…पे॰… सेनासनं उपनिस्साय दानं देति…पे॰… सङ्घं भिन्दति; सद्धा…पे॰… सेनासनं सद्धाय…पे॰… फलसमापत्तिया उपनिस्सयपच्‍चयेन पच्‍चयो। (१)

नहेतु धम्मो हेतुस्स धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰… पकतूपनिस्सयो – सद्धं…पे॰… सेनासनं उपनिस्साय दानं देति…पे॰… सङ्घं भिन्दति; सद्धा…पे॰… सेनासनं सद्धाय…पे॰… पत्थनाय मग्गस्स फलसमापत्तिया उपनिस्सयपच्‍चयेन पच्‍चयो। (२)

नहेतु धम्मो हेतुस्स च नहेतुस्स च धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰… पकतूपनिस्सयो (दुतियउपनिस्सयसदिसं)। (३)

३०. हेतू च नहेतू च धम्मा हेतुस्स धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो – हेतू च सम्पयुत्तका च खन्धा हेतूनं उपनिस्सयपच्‍चयेन पच्‍चयो। (१)

हेतू च नहेतू च धम्मा नहेतुस्स धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो – हेतू च सम्पयुत्तका च खन्धा नहेतूनं खन्धानं उपनिस्सयपच्‍चयेन पच्‍चयो। (२)

हेतू च नहेतू च धम्मा हेतुस्स च नहेतुस्स च धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो  …पे॰…। पकतूपनिस्सयो  – हेतू च सम्पयुत्तका च खन्धा हेतूनञ्‍च सम्पयुत्तकानञ्‍च खन्धानं उपनिस्सयपच्‍चयेन पच्‍चयो। (३)

पुरेजातपच्‍चयो

३१. नहेतु धम्मो नहेतुस्स धम्मस्स पुरेजातपच्‍चयेन पच्‍चयो – आरम्मणपुरेजातं, वत्थुपुरेजातं। आरम्मणपुरेजातं – चक्खुं…पे॰… वत्थुं अनिच्‍चतो…पे॰… दोमनस्सं उप्पज्‍जति; दिब्बेन चक्खुना रूपं पस्सति, दिब्बाय सोतधातुया सद्दं सुणाति, रूपायतनं चक्खुविञ्‍ञाणस्स…पे॰… फोट्ठब्बायतनं कायविञ्‍ञाणस्स…पे॰…। वत्थुपुरेजातं – चक्खायतनं…पे॰… कायायतनं…पे॰…  वत्थु नहेतूनं खन्धानं पुरेजातपच्‍चयेन पच्‍चयो। (१)

नहेतु धम्मो हेतुस्स धम्मस्स पुरेजातपच्‍चयेन पच्‍चयो – आरम्मणपुरेजातं, वत्थुपुरेजातं। आरम्मणपुरेजातं – चक्खुं…पे॰… वत्थुं अनिच्‍चतो…पे॰… दोमनस्सं उप्पज्‍जति; दिब्बेन चक्खुना रूपं पस्सति, दिब्बाय सोतधातुया सद्दं सुणाति। वत्थुपुरेजातं – वत्थु हेतूनं पुरेजातपच्‍चयेन पच्‍चयो। (२)

नहेतु धम्मो हेतुस्स च नहेतुस्स च धम्मस्स पुरेजातपच्‍चयेन पच्‍चयो – आरम्मणपुरेजातं, वत्थुपुरेजातं। आरम्मणपुरेजातं – चक्खुं…पे॰… वत्थुं अनिच्‍चतो…पे॰… दोमनस्सं उप्पज्‍जति। वत्थुपुरेजातं – वत्थु हेतूनं सम्पयुत्तकानञ्‍च खन्धानं पुरेजातपच्‍चयेन पच्‍चयो। (३)

पच्छाजातपच्‍चयादि

३२. हेतु धम्मो नहेतुस्स धम्मस्स पच्छाजातपच्‍चयेन पच्‍चयो – पच्छाजाता हेतू पुरेजातस्स इमस्स कायस्स पच्छाजातपच्‍चयेन पच्‍चयो। (१)

नहेतु धम्मो नहेतुस्स धम्मस्स पच्छाजातपच्‍चयेन पच्‍चयो – पच्छाजाता नहेतू खन्धा पुरेजातस्स इमस्स कायस्स पच्छाजातपच्‍चयेन पच्‍चयो। (१)

हेतू च नहेतू च धम्मा नहेतुस्स धम्मस्स पच्छाजातपच्‍चयेन पच्‍चयो – पच्छाजाता हेतू च सम्पयुत्तका च खन्धा पुरेजातस्स इमस्स कायस्स पच्छाजातपच्‍चयेन पच्‍चयो। (१)

हेतु  धम्मो हेतुस्स धम्मस्स आसेवनपच्‍चयेन पच्‍चयो (अनन्तरसदिसं)।

कम्मपच्‍चयो

३३. नहेतु धम्मो नहेतुस्स धम्मस्स कम्मपच्‍चयेन पच्‍चयो – सहजाता, नानाक्खणिका। सहजाता – नहेतु चेतना सम्पयुत्तकानं खन्धानं चित्तसमुट्ठानानञ्‍च रूपानं कम्मपच्‍चयेन पच्‍चयो; पटिसन्धिक्खणे…पे॰…। नानाक्खणिका – नहेतु चेतना विपाकानं खन्धानं कटत्ता च रूपानं कम्मपच्‍चयेन पच्‍चयो। (१)

नहेतु धम्मो हेतुस्स धम्मस्स कम्मपच्‍चयेन पच्‍चयो – सहजाता, नानाक्खणिका। सहजाता – नहेतु चेतना सम्पयुत्तकानं हेतूनं कम्मपच्‍चयेन पच्‍चयो; पटिसन्धिक्खणे…पे॰…। नानाक्खणिका – नहेतु चेतना विपाकानं हेतूनं कम्मपच्‍चयेन पच्‍चयो। (२)

नहेतु धम्मो हेतुस्स च नहेतुस्स च धम्मस्स कम्मपच्‍चयेन पच्‍चयो – सहजाता, नानाक्खणिका। सहजाता – नहेतु चेतना सम्पयुत्तकानं खन्धानं हेतूनं चित्तसमुट्ठानानञ्‍च रूपानं कम्मपच्‍चयेन पच्‍चयो; पटिसन्धिक्खणे…पे॰…। नानाक्खणिका – नहेतु चेतना विपाकानं खन्धानं हेतूनं कटत्ता च रूपानं कम्मपच्‍चयेन पच्‍चयो। (३)

विपाकपच्‍चयो

३४. हेतु धम्मो हेतुस्स धम्मस्स विपाकपच्‍चयेन पच्‍चयो – विपाको अलोभो अदोसस्स अमोहस्स विपाकपच्‍चयेन पच्‍चयो (पटिच्‍चवारसदिसं। विपाकविभङ्गे नव पञ्हा)।

आहारपच्‍चयो

३५. नहेतु धम्मो नहेतुस्स धम्मस्स आहारपच्‍चयेन पच्‍चयो – नहेतू आहारा सम्पयुत्तकानं खन्धानं चित्तसमुट्ठानानञ्‍च रूपानं आहारपच्‍चयेन पच्‍चयो; पटिसन्धिक्खणे…पे॰… कबळीकारो आहारो इमस्स कायस्स  आहारपच्‍चयेन पच्‍चयो। (१)

नहेतु  धम्मो हेतुस्स धम्मस्स आहारपच्‍चयेन पच्‍चयो – नहेतू आहारा सम्पयुत्तकानं हेतूनं आहारपच्‍चयेन पच्‍चयो; पटिसन्धिक्खणे…पे॰…। (२)

नहेतु  धम्मो हेतुस्स च नहेतुस्स च धम्मस्स आहारपच्‍चयेन पच्‍चयो – नहेतू आहारा सम्पयुत्तकानं खन्धानं हेतूनं चित्तसमुट्ठानानञ्‍च रूपानं आहारपच्‍चयेन पच्‍चयो; पटिसन्धिक्खणे…पे॰…। (३)

इन्द्रियपच्‍चयो

३६. हेतु धम्मो हेतुस्स धम्मस्स इन्द्रियपच्‍चयेन पच्‍चयो…पे॰… (हेतुमूलके तीणि)।

नहेतु धम्मो नहेतुस्स धम्मस्स इन्द्रियपच्‍चयेन पच्‍चयो – नहेतू इन्द्रिया सम्पयुत्तकानं खन्धानं चित्तसमुट्ठानानञ्‍च रूपानं इन्द्रियपच्‍चयेन पच्‍चयो; पटिसन्धिक्खणे…पे॰… चक्खुन्द्रियं चक्खुविञ्‍ञाणस्स…पे॰… कायिन्द्रियं कायविञ्‍ञाणस्स…पे॰… रूपजीवितिन्द्रियं कटत्तारूपानं इन्द्रियपच्‍चयेन पच्‍चयो (एवं इन्द्रियपच्‍चया वित्थारेतब्बा। नव)।

झानपच्‍चयादि

३७. नहेतु धम्मो नहेतुस्स धम्मस्स झानपच्‍चयेन पच्‍चयो… तीणि।

हेतु धम्मो हेतुस्स धम्मस्स मग्गपच्‍चयेन पच्‍चयो… सम्पयुत्तपच्‍चयेन पच्‍चयो। (इमेसु द्वीसु नव।)

विप्पयुत्तपच्‍चयो

३८. हेतु धम्मो नहेतुस्स धम्मस्स विप्पयुत्तपच्‍चयेन पच्‍चयो – सहजातं, पच्छाजातं। सहजाता – हेतू चित्तसमुट्ठानानं रूपानं विप्पयुत्तपच्‍चयेन पच्‍चयो; पटिसन्धिक्खणे हेतू कटत्तारूपानं विप्पयुत्तपच्‍चयेन पच्‍चयो। हेतू वत्थुस्स विप्पयुत्तपच्‍चयेन पच्‍चयो। पच्छाजाता – हेतू पुरेजातस्स इमस्स कायस्स विप्पयुत्तपच्‍चयेन पच्‍चयो। (१)

नहेतु  धम्मो नहेतुस्स धम्मस्स विप्पयुत्तपच्‍चयेन पच्‍चयो – सहजातं, पुरेजातं, पच्छाजातं। सहजाता – नहेतू खन्धा चित्तसमुट्ठानानं रूपानं विप्पयुत्तपच्‍चयेन पच्‍चयो; पटिसन्धिक्खणे नहेतू खन्धा कटत्तारूपानं विप्पयुत्तपच्‍चयेन पच्‍चयो। खन्धा वत्थुस्स…पे॰… वत्थु खन्धानं विप्पयुत्तपच्‍चयेन पच्‍चयो। पुरेजातं – चक्खायतनं चक्खुविञ्‍ञाणस्स…पे॰… कायायतनं कायविञ्‍ञाणस्स, वत्थु नहेतूनं खन्धानं विप्पयुत्तपच्‍चयेन पच्‍चयो। पच्छाजाता – नहेतू खन्धा पुरेजातस्स इमस्स कायस्स विप्पयुत्तपच्‍चयेन पच्‍चयो। (१)

नहेतु धम्मो हेतुस्स धम्मस्स विप्पयुत्तपच्‍चयेन पच्‍चयो – सहजातं, पुरेजातं। सहजातं – पटिसन्धिक्खणे वत्थु हेतूनं विप्पयुत्तपच्‍चयेन पच्‍चयो। पुरेजातं – वत्थु हेतूनं विप्पयुत्तपच्‍चयेन पच्‍चयो। (२)

नहेतु धम्मो हेतुस्स च नहेतुस्स च धम्मस्स विप्पयुत्तपच्‍चयेन पच्‍चयो – सहजातं, पुरेजातं। सहजातं – पटिसन्धिक्खणे वत्थु हेतूनं सम्पयुत्तकानञ्‍च खन्धानं विप्पयुत्तपच्‍चयेन पच्‍चयो। पुरेजातं – वत्थु हेतूनं सम्पयुत्तकानञ्‍च खन्धानं विप्पयुत्तपच्‍चयेन पच्‍चयो। (३)

हेतू च नहेतू च धम्मा नहेतुस्स धम्मस्स विप्पयुत्तपच्‍चयेन पच्‍चयो – सहजातं, पच्छाजातं। सहजाता – हेतू च सम्पयुत्तका च खन्धा चित्तसमुट्ठानानं रूपानं विप्पयुत्तपच्‍चयेन पच्‍चयो; पटिसन्धिक्खणे हेतू  च सम्पयुत्तका च खन्धा कटत्तारूपानं विप्पयुत्तपच्‍चयेन पच्‍चयो। पच्छाजाता – हेतू च सम्पयुत्तका च खन्धा पुरेजातस्स इमस्स कायस्स विप्पयुत्तपच्‍चयेन पच्‍चयो। (१)

अत्थिपच्‍चयादि

३९. हेतु धम्मो हेतुस्स धम्मस्स अत्थिपच्‍चयेन पच्‍चयो – अलोभो अदोसस्स अमोहस्स अत्थिपच्‍चयेन पच्‍चयो (चक्‍कं)। लोभो मोहस्स अत्थिपच्‍चयेन पच्‍चयो (चक्‍कं); पटिसन्धिक्खणे…पे॰…। (१)

हेतु धम्मो नहेतुस्स धम्मस्स अत्थिपच्‍चयेन पच्‍चयो – सहजातं, पच्छाजातं। सहजाता  – हेतू सम्पयुत्तकानं खन्धानं चित्तसमुट्ठानानञ्‍च रूपानं अत्थिपच्‍चयेन पच्‍चयो; पटिसन्धिक्खणे…पे॰…। पच्छाजाता – हेतू पुरेजातस्स इमस्स कायस्स अत्थिपच्‍चयेन पच्‍चयो। (२)

हेतु धम्मो हेतुस्स च नहेतुस्स च धम्मस्स अत्थिपच्‍चयेन पच्‍चयो – अलोभो अदोसस्स अमोहस्स सम्पयुत्तकानं खन्धानं चित्तसमुट्ठानानञ्‍च रूपानं अत्थिपच्‍चयेन पच्‍चयो (चक्‍कं)। लोभो मोहस्स सम्पयुत्तकानं खन्धानं चित्तसमुट्ठानानञ्‍च रूपानं अत्थिपच्‍चयेन पच्‍चयो (चक्‍कं); पटिसन्धिक्खणे…पे॰…। (३)

४०. नहेतु  धम्मो नहेतुस्स धम्मस्स अत्थिपच्‍चयेन पच्‍चयो – सहजातं, पुरेजातं, पच्छाजातं, आहारं, इन्द्रियं। सहजातो – नहेतु एको खन्धो तिण्णन्‍नं खन्धानं चित्तसमुट्ठानानञ्‍च रूपानं अत्थिपच्‍चयेन पच्‍चयो…पे॰… द्वे खन्धा…पे॰… पटिसन्धिक्खणे नहेतु एको खन्धो  तिण्णन्‍नं खन्धानं कटत्ता च रूपानं…पे॰… खन्धा वत्थुस्स अत्थिपच्‍चयेन पच्‍चयो; वत्थु खन्धानं अत्थिपच्‍चयेन पच्‍चयो; एकं महाभूतं…पे॰… बाहिरं… आहारसमुट्ठानं… उतुसमुट्ठानं… असञ्‍ञसत्तानं…पे॰…। पुरेजातं – चक्खुं…पे॰… वत्थुं…पे॰… दिब्बेन चक्खुना रूपं पस्सति, दिब्बाय सोतधातुया सद्दं सुणाति, रूपायतनं चक्खुविञ्‍ञाणस्स…पे॰… फोट्ठब्बायतनं कायविञ्‍ञाणस्स, चक्खायतनं चक्खुविञ्‍ञाणस्स…पे॰… कायायतनं कायविञ्‍ञाणस्स, वत्थु नहेतूनं खन्धानं अत्थिपच्‍चयेन पच्‍चयो। पच्छाजाता – नहेतू खन्धा पुरेजातस्स इमस्स कायस्स अत्थिपच्‍चयेन पच्‍चयो। कबळीकारो आहारो इमस्स कायस्स अत्थिपच्‍चयेन पच्‍चयो। रूपजीवितिन्द्रियं कटत्तारूपानं अत्थिपच्‍चयेन पच्‍चयो। (१)

नहेतु धम्मो हेतुस्स धम्मस्स अत्थिपच्‍चयेन पच्‍चयो – सहजातं, पुरेजातं। सहजाता – नहेतू खन्धा सम्पयुत्तकानं हेतूनं अत्थिपच्‍चयेन पच्‍चयो। पटिसन्धिक्खणे…पे॰… वत्थु हेतूनं अत्थिपच्‍चयेन पच्‍चयो। पुरेजातं – चक्खुं…पे॰… वत्थुं अनिच्‍चतो…पे॰… दोमनस्सं उप्पज्‍जति; दिब्बेन चक्खुना रूपं पस्सति, दिब्बाय सोतधातुया सद्दं सुणाति; वत्थु हेतूनं अत्थिपच्‍चयेन पच्‍चयो। (२)

नहेतु धम्मो हेतुस्स च नहेतुस्स च धम्मस्स अत्थिपच्‍चयेन पच्‍चयो – सहजातं, पुरेजातं। सहजातो – नहेतु एको खन्धो तिण्णन्‍नं खन्धानं हेतूनं चित्तसमुट्ठानानञ्‍च रूपानं  अत्थिपच्‍चयेन  पच्‍चयो; पटिसन्धिक्खणे…पे॰… वत्थु हेतूनं सम्पयुत्तकानञ्‍च खन्धानं अत्थिपच्‍चयेन पच्‍चयो। पुरेजातं – चक्खुं…पे॰… वत्थुं अनिच्‍चतो…पे॰… दोमनस्सं उप्पज्‍जति; दिब्बेन चक्खुना रूपं पस्सति, दिब्बाय सोतधातुया सद्दं सुणाति; वत्थु हेतूनं सम्पयुत्तकानञ्‍च खन्धानं अत्थिपच्‍चयेन पच्‍चयो। (३)

४१. हेतु च नहेतु च धम्मा हेतुस्स धम्मस्स अत्थिपच्‍चयेन पच्‍चयो – सहजातं, पुरेजातं। सहजातो – अलोभो च सम्पयुत्तका च खन्धा अदोसस्स अमोहस्स अत्थिपच्‍चयेन पच्‍चयो (चक्‍कं)। लोभो च सम्पयुत्तका च खन्धा मोहस्स अत्थिपच्‍चयेन पच्‍चयो (चक्‍कं); पटिसन्धिक्खणे…पे॰… अलोभो च वत्थु च अदोसस्स अमोहस्स अत्थिपच्‍चयेन पच्‍चयो (चक्‍कं)। (१)

हेतु च नहेतु च धम्मा नहेतुस्स धम्मस्स अत्थिपच्‍चयेन पच्‍चयो – सहजातं, पच्छाजातं, आहारं, इन्द्रियं। सहजातो – नहेतु एको खन्धो च हेतू च तिण्णन्‍नं खन्धानं चित्तसमुट्ठानानञ्‍च रूपानं अत्थिपच्‍चयेन पच्‍चयो…पे॰… द्वे खन्धा…पे॰… पटिसन्धिक्खणे…पे॰… पटिसन्धिक्खणे हेतू च वत्थु च नहेतूनं खन्धानं अत्थिपच्‍चयेन पच्‍चयो। सहजाता – हेतू च महाभूता च चित्तसमुट्ठानानं रूपानं अत्थिपच्‍चयेन पच्‍चयो। पच्छाजाता – हेतू च कबळीकारो आहारो च इमस्स कायस्स अत्थिपच्‍चयेन पच्‍चयो। पच्छाजाता – हेतू च रूपजीवितिन्द्रियञ्‍च कटत्तारूपानं अत्थिपच्‍चयेन पच्‍चयो। (२)

हेतु च नहेतु च धम्मा हेतुस्स  च नहेतुस्स च धम्मस्स अत्थिपच्‍चयेन पच्‍चयो – सहजातं, पुरेजातं। सहजातो – नहेतु एको खन्धो च अलोभो च तिण्णन्‍नं खन्धानं अदोसस्स अमोहस्स चित्तसमुट्ठानानञ्‍च रूपानं अत्थिपच्‍चयेन पच्‍चयो (चक्‍कं)। नहेतु एको खन्धो च लोभो च तिण्णन्‍नं खन्धानं मोहस्स चित्तसमुट्ठानानञ्‍च रूपानं अत्थिपच्‍चयेन पच्‍चयो (चक्‍कं); पटिसन्धिक्खणे नहेतु एको खन्धो च अलोभो च (चक्‍कं)। पटिसन्धिक्खणे…पे॰… अलोभो च वत्थु च अदोसस्स अमोहस्स सम्पयुत्तकानञ्‍च खन्धानं अत्थिपच्‍चयेन पच्‍चयो, लोभो च वत्थु च मोहस्स सम्पयुत्तकानञ्‍च खन्धानं अत्थिपच्‍चयेन पच्‍चयो…।

नत्थिपच्‍चयेन पच्‍चयो… विगतपच्‍चयेन पच्‍चयो… अविगतपच्‍चयेन पच्‍चयो। (३)

१. पच्‍चयानुलोमं

२. सङ्ख्यावारो

सुद्धं

४२. हेतुया  तीणि, आरम्मणे नव, अधिपतिया नव, अनन्तरे नव, समनन्तरे नव, सहजाते नव, अञ्‍ञमञ्‍ञे नव, निस्सये नव, उपनिस्सये नव, पुरेजाते तीणि, पच्छाजाते तीणि, आसेवने नव, कम्मे तीणि, विपाके नव, आहारे तीणि, इन्द्रिये नव, झाने तीणि, मग्गे  नव, सम्पयुत्ते नव, विप्पयुत्ते पञ्‍च, अत्थिया नव, नत्थिया नव, विगते नव, अविगते नव (एवं अनुमज्‍जन्तेन गणेतब्बं)।

अनुलोमं।

पच्‍चनीयुद्धारो

४३. हेतु धम्मो हेतुस्स धम्मस्स आरम्मणपच्‍चयेन पच्‍चयो… सहजातपच्‍चयेन  पच्‍चयो… उपनिस्सयपच्‍चयेन पच्‍चयो। (१)

हेतु धम्मो नहेतुस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पच्छाजातपच्‍चयेन पच्‍चयो। (२)

हेतु धम्मो हेतुस्स च नहेतुस्स च धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो। (३)

४४. नहेतु धम्मो नहेतुस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन पच्‍चयो… पच्छाजातपच्‍चयेन पच्‍चयो… कम्मपच्‍चयेन पच्‍चयो… आहारपच्‍चयेन पच्‍चयो… इन्द्रियपच्‍चयेन पच्‍चयो। (१)

नहेतु  धम्मो हेतुस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन पच्‍चयो… कम्मपच्‍चयेन पच्‍चयो। (२)

नहेतु धम्मो हेतुस्स च नहेतुस्स च धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन पच्‍चयो… कम्मपच्‍चयेन पच्‍चयो। (३)

४५. हेतु च नहेतु च धम्मा हेतुस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो। (१)

हेतु च नहेतु च धम्मा नहेतुस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो। (२)

हेतु  च नहेतु च धम्मा हेतुस्स च नहेतुस्स च धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो। (३)

२. पच्‍चयपच्‍चनीयं

२. सङ्ख्यावारो

४६. नहेतुया नव, नआरम्मणे नव…पे॰… नोअविगते नव (एवं गणेतब्बं)।

पच्‍चनीयं।

३. पच्‍चयानुलोमपच्‍चनीयं

हेतुदुकं

४७. हेतुपच्‍चया नआरम्मणे तीणि, नअधिपतिया तीणि, नअनन्तरे तीणि, नसमनन्तरे  तीणि, नअञ्‍ञमञ्‍ञे एकं, नउपनिस्सये तीणि…पे॰… नमग्गे तीणि, नसम्पयुत्ते एकं, नविप्पयुत्ते तीणि, नोनत्थिया तीणि, नोविगते तीणि (एवं गणेतब्बं)।

अनुलोमपच्‍चनीयं।

४. पच्‍चयपच्‍चनीयानुलोमं

नहेतुदुकं

४८. नहेतुपच्‍चया आरम्मणे नव, अधिपतिया नव, अनन्तरे नव, समनन्तरे नव, सहजाते तीणि, अञ्‍ञमञ्‍ञे तीणि, निस्सये तीणि, उपनिस्सये नव, पुरेजाते तीणि, पच्छाजाते तीणि, आसेवने नव, कम्मे तीणि, विपाके तीणि, आहारे तीणि, इन्द्रिये तीणि, झाने तीणि, मग्गे तीणि, सम्पयुत्ते तीणि, विप्पयुत्ते तीणि, अत्थिया तीणि, नत्थिया नव, विगते नव, अविगते तीणि (एवं गणेतब्बं)।

पच्‍चनीयानुलोमं।

हेतुदुकं निट्ठितं।

२. सहेतुकदुकं

१. पटिच्‍चवारो

१. पच्‍चयानुलोमं

१. विभङ्गवारो

हेतुपच्‍चयो

४९. सहेतुकं  धम्मं पटिच्‍च सहेतुको धम्मो उप्पज्‍जति हेतुपच्‍चया – सहेतुकं एकं खन्धं पटिच्‍च तयो खन्धा…पे॰… द्वे खन्धे…पे॰… पटिसन्धिक्खणे…पे॰…। (१)

सहेतुकं धम्मं पटिच्‍च अहेतुको धम्मो उप्पज्‍जति हेतुपच्‍चया – सहेतुके खन्धे पटिच्‍च चित्तसमुट्ठानं रूपं; पटिसन्धिक्खणे…पे॰…। (२)

सहेतुकं धम्मं पटिच्‍च सहेतुको च अहेतुको च धम्मा उप्पज्‍जन्ति हेतुपच्‍चया – सहेतुकं एकं खन्धं पटिच्‍च तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… पटिसन्धिक्खणे…पे॰…। (३)

५०. अहेतुकं धम्मं पटिच्‍च अहेतुको धम्मो उप्पज्‍जति हेतुपच्‍चया – विचिकिच्छासहगतं उद्धच्‍चसहगतं मोहं पटिच्‍च चित्तसमुट्ठानं रूपं; एकं महाभूतं पटिच्‍च तयो महाभूता…पे॰… महाभूते पटिच्‍च चित्तसमुट्ठानं रूपं कटत्तारूपं उपादारूपं। (१)

अहेतुकं  धम्मं पटिच्‍च सहेतुको धम्मो उप्पज्‍जति हेतुपच्‍चया – विचिकिच्छासहगतं उद्धच्‍चसहगतं मोहं पटिच्‍च सम्पयुत्तका खन्धा; पटिसन्धिक्खणे वत्थुं पटिच्‍च सहेतुका खन्धा। (२)

अहेतुकं धम्मं पटिच्‍च सहेतुको च अहेतुको च धम्मा उप्पज्‍जन्ति हेतुपच्‍चया – विचिकिच्छासहगतं उद्धच्‍चसहगतं मोहं पटिच्‍च सम्पयुत्तका खन्धा चित्तसमुट्ठानञ्‍च रूपं; पटिसन्धिक्खणे वत्थुं पटिच्‍च  सहेतुका खन्धा, महाभूते पटिच्‍च कटत्तारूपं। (३)

५१. सहेतुकञ्‍च अहेतुकञ्‍च धम्मं पटिच्‍च सहेतुको धम्मो उप्पज्‍जति हेतुपच्‍चया – विचिकिच्छासहगतं उद्धच्‍चसहगतं एकं खन्धञ्‍च मोहञ्‍च पटिच्‍च तयो खन्धा…पे॰… द्वे खन्धे…पे॰… पटिसन्धिक्खणे सहेतुकं एकं खन्धञ्‍च वत्थुञ्‍च पटिच्‍च तयो खन्धा…पे॰… द्वे खन्धे…पे॰…। (१)

सहेतुकञ्‍च  अहेतुकञ्‍च धम्मं पटिच्‍च अहेतुको धम्मो उप्पज्‍जति हेतुपच्‍चया – सहेतुके खन्धे च महाभूते च पटिच्‍च चित्तसमुट्ठानं रूपं, विचिकिच्छासहगते उद्धच्‍चसहगते खन्धे च मोहञ्‍च पटिच्‍च चित्तसमुट्ठानं रूपं; पटिसन्धिक्खणे…पे॰…। (२)

सहेतुकञ्‍च अहेतुकञ्‍च धम्मं पटिच्‍च सहेतुको च अहेतुको च धम्मा उप्पज्‍जन्ति हेतुपच्‍चया – विचिकिच्छासहगतं उद्धच्‍चसहगतं एकं खन्धञ्‍च मोहञ्‍च पटिच्‍च तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… पटिसन्धिक्खणे सहेतुकं एकं खन्धञ्‍च वत्थुञ्‍च पटिच्‍च तयो खन्धा…पे॰… द्वे खन्धे…पे॰… सहेतुके खन्धे च महाभूते च पटिच्‍च कटत्तारूपं। (३)

आरम्मणपच्‍चयो

५२. सहेतुकं धम्मं पटिच्‍च सहेतुको धम्मो उप्पज्‍जति आरम्मणपच्‍चया – सहेतुकं एकं खन्धं पटिच्‍च तयो खन्धा…पे॰… द्वे खन्धे…पे॰… पटिसन्धिक्खणे…पे॰…। (१)

सहेतुकं  धम्मं पटिच्‍च अहेतुको धम्मो उप्पज्‍जति आरम्मणपच्‍चया – विचिकिच्छासहगते उद्धच्‍चसहगते खन्धे पटिच्‍च विचिकिच्छासहगतो उद्धच्‍चसहगतो मोहो। (२)

सहेतुकं धम्मं पटिच्‍च सहेतुको च अहेतुको च धम्मा उप्पज्‍जन्ति आरम्मणपच्‍चया  – विचिकिच्छासहगतं उद्धच्‍चसहगतं एकं खन्धं पटिच्‍च तयो खन्धा मोहो च…पे॰… द्वे खन्धे…पे॰…। (३)

५३. अहेतुकं धम्मं पटिच्‍च अहेतुको धम्मो उप्पज्‍जति आरम्मणपच्‍चया – अहेतुकं एकं खन्धं पटिच्‍च तयो खन्धा…पे॰… द्वे खन्धे…पे॰… पटिसन्धिक्खणे वत्थुं पटिच्‍च अहेतुका खन्धा। (१)

अहेतुकं धम्मं पटिच्‍च सहेतुको धम्मो उप्पज्‍जति आरम्मणपच्‍चया – विचिकिच्छासहगतं उद्धच्‍चसहगतं मोहं पटिच्‍च सम्पयुत्तका खन्धा; पटिसन्धिक्खणे वत्थुं पटिच्‍च सहेतुका खन्धा। (२)

सहेतुकञ्‍च अहेतुकञ्‍च धम्मं पटिच्‍च सहेतुको धम्मो उप्पज्‍जति आरम्मणपच्‍चया – विचिकिच्छासहगतं उद्धच्‍चसहगतं एकं खन्धञ्‍च मोहञ्‍च पटिच्‍च तयो  खन्धा…पे॰… द्वे खन्धे…पे॰… पटिसन्धिक्खणे सहेतुकं एकं खन्धञ्‍च वत्थुञ्‍च पटिच्‍च तयो खन्धा…पे॰… द्वे खन्धे…पे॰…। (१)

अधिपतिपच्‍चयो

५४. सहेतुकं धम्मं पटिच्‍च सहेतुको धम्मो उप्पज्‍जति अधिपतिपच्‍चया – सहेतुकं एकं खन्धं पटिच्‍च तयो खन्धा…पे॰… द्वे खन्धे…पे॰…। (१)

सहेतुकं धम्मं पटिच्‍च अहेतुको धम्मो उप्पज्‍जति अधिपतिपच्‍चया – सहेतुके खन्धे पटिच्‍च चित्तसमुट्ठानं रूपं। (२)

सहेतुकं  धम्मं पटिच्‍च सहेतुको च अहेतुको च धम्मा उप्पज्‍जन्ति अधिपतिपच्‍चया – सहेतुकं एकं खन्धं पटिच्‍च तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰…। (३)

५५. अहेतुकं धम्मं पटिच्‍च अहेतुको धम्मो उप्पज्‍जति अधिपतिपच्‍चया – एकं महाभूतं…पे॰… महाभूते पटिच्‍च  चित्तसमुट्ठानं रूपं उपादारूपं। (१)

सहेतुकञ्‍च अहेतुकञ्‍च धम्मं पटिच्‍च अहेतुको धम्मो उप्पज्‍जति अधिपतिपच्‍चया – सहेतुके खन्धे च महाभूते च पटिच्‍च चित्तसमुट्ठानं रूपं। (१)

अनन्तरपच्‍चयादि

५६. सहेतुकं धम्मं पटिच्‍च सहेतुको धम्मो उप्पज्‍जति अनन्तरपच्‍चया… समनन्तरपच्‍चया… सहजातपच्‍चया – सहेतुकं एकं खन्धं पटिच्‍च तयो खन्धा…पे॰… पटिसन्धिक्खणे…पे॰…। (१)

सहेतुकं धम्मं पटिच्‍च अहेतुको धम्मो उप्पज्‍जति सहजातपच्‍चया – सहेतुके खन्धे पटिच्‍च चित्तसमुट्ठानं रूपं, विचिकिच्छासहगते उद्धच्‍चसहगते खन्धे पटिच्‍च विचिकिच्छासहगतो उद्धच्‍चसहगतो मोहो चित्तसमुट्ठानञ्‍च रूपं; पटिसन्धिक्खणे…पे॰…। (२)

सहेतुकं धम्मं पटिच्‍च सहेतुको च अहेतुको च धम्मा उप्पज्‍जन्ति सहजातपच्‍चया – सहेतुकं एकं खन्धं पटिच्‍च तयो खन्धा चित्तसमुट्ठानञ्‍च रूपं, द्वे खन्धे…पे॰… विचिकिच्छासहगतं उद्धच्‍चसहगतं एकं खन्धं पटिच्‍च तयो खन्धा मोहो च चित्तसमुट्ठानञ्‍च रूपं…पे॰… द्वे खन्धे…पे॰… पटिसन्धिक्खणे…पे॰…। (३)

५७. अहेतुकं  धम्मं पटिच्‍च अहेतुको धम्मो उप्पज्‍जति सहजातपच्‍चया – अहेतुकं एकं खन्धं पटिच्‍च तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… विचिकिच्छासहगतं उद्धच्‍चसहगतं मोहं पटिच्‍च चित्तसमुट्ठानं रूपं; पटिसन्धिक्खणे…पे॰… खन्धे  पटिच्‍च वत्थु, वत्थुं पटिच्‍च खन्धा; एकं महाभूतं…पे॰… बाहिरं… आहारसमुट्ठानं… उतुसमुट्ठानं… असञ्‍ञसत्तानं  एकं महाभूतं…पे॰…। (१)

अहेतुकं धम्मं पटिच्‍च सहेतुको धम्मो उप्पज्‍जति सहजातपच्‍चया (इमे पञ्‍च पञ्हा हेतुसदिसा, निन्‍नानं)। (२)

अञ्‍ञमञ्‍ञपच्‍चयो

५८. सहेतुकं धम्मं पटिच्‍च सहेतुको धम्मो उप्पज्‍जति अञ्‍ञमञ्‍ञपच्‍चया – सहेतुकं एकं खन्धं पटिच्‍च तयो खन्धा…पे॰… पटिसन्धिक्खणे…पे॰…। (१)

सहेतुकं धम्मं पटिच्‍च अहेतुको धम्मो उप्पज्‍जति अञ्‍ञमञ्‍ञपच्‍चया – विचिकिच्छासहगते उद्धच्‍चसहगते खन्धे पटिच्‍च विचिकिच्छासहगतो उद्धच्‍चसहगतो मोहो; पटिसन्धिक्खणे सहेतुके खन्धे पटिच्‍च वत्थु। (२)

सहेतुकं धम्मं पटिच्‍च सहेतुको च अहेतुको च धम्मा उप्पज्‍जन्ति अञ्‍ञमञ्‍ञपच्‍चया – विचिकिच्छासहगतं उद्धच्‍चसहगतं एकं खन्धं पटिच्‍च तयो खन्धा मोहो च…पे॰… द्वे खन्धे…पे॰… पटिसन्धिक्खणे सहेतुकं एकं खन्धं पटिच्‍च तयो खन्धा वत्थु च…पे॰… द्वे खन्धे…पे॰…। (३)

५९. अहेतुकं धम्मं पटिच्‍च अहेतुको धम्मो उप्पज्‍जति अञ्‍ञमञ्‍ञपच्‍चया – अहेतुकं एकं खन्धं पटिच्‍च तयो खन्धा…पे॰… द्वे खन्धे…पे॰… पटिसन्धिक्खणे अहेतुकं एकं खन्धं पटिच्‍च तयो खन्धा वत्थु च…पे॰… द्वे खन्धे…पे॰… (संखित्तं, याव असञ्‍ञसत्ता)। (१)

अहेतुकं धम्मं पटिच्‍च सहेतुको धम्मो उप्पज्‍जति अञ्‍ञमञ्‍ञपच्‍चया – विचिकिच्छासहगतं उद्धच्‍चसहगतं मोहं पटिच्‍च सम्पयुत्तका खन्धा; पटिसन्धिक्खणे वत्थुं पटिच्‍च सहेतुका खन्धा। (२)

सहेतुकञ्‍च  अहेतुकञ्‍च धम्मं पटिच्‍च  सहेतुको धम्मो उप्पज्‍जति अञ्‍ञमञ्‍ञपच्‍चया – विचिकिच्छासहगतं उद्धच्‍चसहगतं एकं खन्धञ्‍च मोहञ्‍च पटिच्‍च  तयो खन्धा…पे॰… द्वे खन्धे…पे॰… पटिसन्धिक्खणे सहेतुकं एकं खन्धञ्‍च वत्थुञ्‍च पटिच्‍च तयो खन्धा…पे॰… द्वे खन्धे…पे॰…। (१)

निस्सयपच्‍चयादि

६०. सहेतुकं धम्मं पटिच्‍च सहेतुको धम्मो उप्पज्‍जति निस्सयपच्‍चया… उपनिस्सयपच्‍चया… पुरेजातपच्‍चया… आसेवनपच्‍चया… कम्मपच्‍चया… विपाकपच्‍चया… आहारपच्‍चया… इन्द्रियपच्‍चया… झानपच्‍चया… मग्गपच्‍चया… (झानम्पि मग्गम्पि सहजातपच्‍चयसदिसा, बाहिरा महाभूता नत्थि ) सम्पयुत्तपच्‍चया… विप्पयुत्तपच्‍चया… अत्थिपच्‍चया… नत्थिपच्‍चया… विगतपच्‍चया… अविगतपच्‍चया।

१. पच्‍चयानुलोमं

२. सङ्ख्यावारो

सुद्धं

६१. हेतुया नव, आरम्मणे छ, अधिपतिया पञ्‍च, अनन्तरे छ, समनन्तरे छ, सहजाते नव, अञ्‍ञमञ्‍ञे छ, निस्सये नव, उपनिस्सये छ, पुरेजाते छ, आसेवने छ, कम्मे नव, विपाके नव, आहारे नव, इन्द्रिये नव, झाने नव, मग्गे नव, सम्पयुत्ते छ, विप्पयुत्ते नव, अत्थिया नव, नत्थिया छ, विगते छ, अविगते नव (एवं गणेतब्बं)।

अनुलोमं।

२. पच्‍चयपच्‍चनीयं

१. विभङ्गवारो

नहेतुपच्‍चयो

६२. सहेतुकं  धम्मं पटिच्‍च अहेतुको धम्मो उप्पज्‍जति नहेतुपच्‍चया – विचिकिच्छासहगते उद्धच्‍चसहगते खन्धे पटिच्‍च विचिकिच्छासहगतो  उद्धच्‍चसहगतो मोहो। (१)

अहेतुकं धम्मं पटिच्‍च अहेतुको धम्मो उप्पज्‍जति नहेतुपच्‍चया – अहेतुकं एकं खन्धं पटिच्‍च तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… पटिसन्धिक्खणे…पे॰…। (१) (सब्बं याव असञ्‍ञसत्ता ताव कातब्बं।)

नआरम्मणपच्‍चयादि

६३. सहेतुकं  धम्मं पटिच्‍च अहेतुको धम्मो उप्पज्‍जति नआरम्मणपच्‍चया – सहेतुके खन्धे पटिच्‍च चित्तसमुट्ठानं रूपं; पटिसन्धिक्खणे…पे॰…। (१)

अहेतुकं धम्मं पटिच्‍च अहेतुको धम्मो उप्पज्‍जति नआरम्मणपच्‍चया – अहेतुके खन्धे पटिच्‍च चित्तसमुट्ठानं रूपं, विचिकिच्छासहगतं उद्धच्‍चसहगतं मोहं पटिच्‍च चित्तसमुट्ठानं रूपं; पटिसन्धिक्खणे…पे॰… खन्धे पटिच्‍च वत्थु; एकं महाभूतं…पे॰… असञ्‍ञसत्तानं एकं…पे॰…। (१)

सहेतुकञ्‍च अहेतुकञ्‍च धम्मं पटिच्‍च अहेतुको धम्मो उप्पज्‍जति नआरम्मणपच्‍चया – सहेतुके खन्धे च महाभूते च पटिच्‍च चित्तसमुट्ठानं रूपं, विचिकिच्छासहगते उद्धच्‍चसहगते खन्धे च मोहञ्‍च पटिच्‍च चित्तसमुट्ठानं रूपं; पटिसन्धिक्खणे…पे॰…। (१)

सहेतुकं धम्मं पटिच्‍च सहेतुको धम्मो उप्पज्‍जति नअधिपतिपच्‍चया… (अनुलोमसहजातसदिसा)  नअनन्तरपच्‍चया… नसमनन्तरपच्‍चया… नअञ्‍ञमञ्‍ञपच्‍चया… नउपनिस्सयपच्‍चया… नपुरेजातपच्‍चया – अरूपे सहेतुकं एकं खन्धं…पे॰… पटिसन्धिक्खणे…पे॰…। (१)

६४. सहेतुकं धम्मं पटिच्‍च अहेतुको धम्मो उप्पज्‍जति नपुरेजातपच्‍चया – अरूपे विचिकिच्छासहगते उद्धच्‍चसहगते खन्धे पटिच्‍च विचिकिच्छासहगतो उद्धच्‍चसहगतो मोहो, सहेतुके खन्धे पटिच्‍च चित्तसमुट्ठानं रूपं; पटिसन्धिक्खणे…पे॰…। (२)

सहेतुकं धम्मं पटिच्‍च सहेतुको च अहेतुको च धम्मा उप्पज्‍जन्ति नपुरेजातपच्‍चया – अरूपे विचिकिच्छासहगतं उद्धच्‍चसहगतं एकं खन्धं पटिच्‍च तयो खन्धा मोहो च…पे॰… द्वे खन्धे…पे॰… पटिसन्धिक्खणे…पे॰…। (३)

अहेतुकं धम्मं पटिच्‍च अहेतुको धम्मो उप्पज्‍जति  नपुरेजातपच्‍चया – अरूपे अहेतुकं एकं खन्धं…पे॰… द्वे खन्धे…पे॰… अहेतुके खन्धे पटिच्‍च चित्तसमुट्ठानं रूपं, विचिकिच्छासहगतं उद्धच्‍चसहगतं मोहं पटिच्‍च चित्तसमुट्ठानं रूपं; पटिसन्धिक्खणे…पे॰… (याव असञ्‍ञसत्ता ताव वित्थारो)। (१)

अहेतुकं  धम्मं पटिच्‍च सहेतुको धम्मो उप्पज्‍जति नपुरेजातपच्‍चया – अरूपे विचिकिच्छासहगतं उद्धच्‍चसहगतं मोहं पटिच्‍च सम्पयुत्तका खन्धा; पटिसन्धिक्खणे वत्थुं पटिच्‍च सहेतुका खन्धा। (२)

अहेतुकं धम्मं पटिच्‍च सहेतुको च अहेतुको च धम्मा उप्पज्‍जन्ति नपुरेजातपच्‍चया – पटिसन्धिक्खणे वत्थुं पटिच्‍च सहेतुका खन्धा, महाभूते पटिच्‍च कटत्तारूपं। (३)

६५. सहेतुकञ्‍च अहेतुकञ्‍च धम्मं पटिच्‍च सहेतुको धम्मो उप्पज्‍जति नपुरेजातपच्‍चया – अरूपे विचिकिच्छासहगतं उद्धच्‍चसहगतं एकं खन्धञ्‍च मोहञ्‍च पटिच्‍च तयो  खन्धा…पे॰… द्वे खन्धे…पे॰… पटिसन्धिक्खणे सहेतुकं एकं खन्धञ्‍च वत्थुञ्‍च पटिच्‍च तयो खन्धा…पे॰… द्वे  खन्धे…पे॰…। (१)

सहेतुकञ्‍च अहेतुकञ्‍च धम्मं पटिच्‍च अहेतुको धम्मो उप्पज्‍जति नपुरेजातपच्‍चया – सहेतुके खन्धे च महाभूते च पटिच्‍च चित्तसमुट्ठानं रूपं, विचिकिच्छासहगते उद्धच्‍चसहगते खन्धे च मोहञ्‍च पटिच्‍च चित्तसमुट्ठानं रूपं; पटिसन्धिक्खणे…पे॰…। (२)

सहेतुकञ्‍च अहेतुकञ्‍च धम्मं पटिच्‍च सहेतुको च अहेतुको च धम्मा उप्पज्‍जन्ति नपुरेजातपच्‍चया – पटिसन्धिक्खणे सहेतुकं एकं खन्धञ्‍च वत्थुञ्‍च पटिच्‍च तयो खन्धा…पे॰… द्वे खन्धे…पे॰… सहेतुके खन्धे च महाभूते च पटिच्‍च कटत्तारूपं। (३)

नपच्छाजातपच्‍चयादि

६६. सहेतुकं धम्मं पटिच्‍च सहेतुको धम्मो उप्पज्‍जति नपच्छाजातपच्‍चया… नआसेवनपच्‍चया… नकम्मपच्‍चया – सहेतुके खन्धे पटिच्‍च सहेतुका चेतना। (१)

अहेतुकं धम्मं पटिच्‍च अहेतुको धम्मो उप्पज्‍जति नकम्मपच्‍चया – अहेतुके खन्धे पटिच्‍च अहेतुका चेतना… बाहिरं… आहारसमुट्ठानं… उतुसमुट्ठानं…पे॰…। (१)

अहेतुकं धम्मं पटिच्‍च सहेतुको धम्मो उप्पज्‍जति नकम्मपच्‍चया – विचिकिच्छासहगतं उद्धच्‍चसहगतं मोहं पटिच्‍च सम्पयुत्तका चेतना। (२)

सहेतुकञ्‍च  अहेतुकञ्‍च धम्मं पटिच्‍च सहेतुको धम्मो उप्पज्‍जति नकम्मपच्‍चया – विचिकिच्छासहगते उद्धच्‍चसहगते खन्धे च मोहञ्‍च पटिच्‍च सम्पयुत्तका चेतना… नविपाकपच्‍चया (पटिसन्धि नत्थि)।

नआहारपच्‍चयादि

६७. अहेतुकं  धम्मं पटिच्‍च अहेतुको धम्मो उप्पज्‍जति नआहारपच्‍चया… नइन्द्रियपच्‍चया… नझानपच्‍चया… नमग्गपच्‍चया… नसम्पयुत्तपच्‍चया।

नविप्पयुत्तपच्‍चयादि

६८. सहेतुकं धम्मं पटिच्‍च सहेतुको धम्मो उप्पज्‍जति नविप्पयुत्तपच्‍चया – अरूपे सहेतुकं एकं खन्धं…पे॰…। (१)

सहेतुकं धम्मं पटिच्‍च अहेतुको धम्मो उप्पज्‍जति नविप्पयुत्तपच्‍चया – अरूपे विचिकिच्छासहगते उद्धच्‍चसहगते खन्धे पटिच्‍च विचिकिच्छासहगतो उद्धच्‍चसहगतो मोहो। (२)

सहेतुकं धम्मं पटिच्‍च सहेतुको च अहेतुको च धम्मा उप्पज्‍जन्ति नविप्पयुत्तपच्‍चया – अरूपे विचिकिच्छासहगतं उद्धच्‍चसहगतं एकं खन्धं पटिच्‍च तयो खन्धा मोहो च…पे॰… द्वे खन्धे…पे॰…। (३)

अहेतुकं धम्मं पटिच्‍च अहेतुको धम्मो उप्पज्‍जति नविप्पयुत्तपच्‍चया – अरूपे अहेतुकं एकं खन्धं पटिच्‍च तयो खन्धा, द्वे खन्धे…पे॰…। (१)

अहेतुकं धम्मं पटिच्‍च सहेतुको धम्मो उप्पज्‍जति नविप्पयुत्तपच्‍चया – अरूपे विचिकिच्छासहगतं उद्धच्‍चसहगतं मोहं पटिच्‍च सम्पयुत्तका खन्धा। (२)

सहेतुकञ्‍च अहेतुकञ्‍च धम्मं पटिच्‍च सहेतुको धम्मो उप्पज्‍जति नविप्पयुत्तपच्‍चया – अरूपे विचिकिच्छासहगतं उद्धच्‍चसहगतं एकं खन्धञ्‍च मोहञ्‍च पटिच्‍च तयो खन्धा…पे॰… द्वे खन्धे…पे॰… नोनत्थिपच्‍चया… नोविगतपच्‍चया। (१)

२. पच्‍चयपच्‍चनीयं

२. सङ्ख्यावारो

सुद्धं

६९. नहेतुया  द्वे, नआरम्मणे तीणि, नअधिपतिया नव, नअनन्तरे  तीणि, नसमनन्तरे तीणि, नअञ्‍ञमञ्‍ञे तीणि, नउपनिस्सये तीणि, नपुरेजाते नव, नपच्छाजाते नव, नआसेवने नव, नकम्मे चत्तारि, नविपाके नव, नआहारे एकं, नइन्द्रिये एकं, नझाने एकं, नमग्गे एकं, नसम्पयुत्ते तीणि, नविप्पयुत्ते छ, नोनत्थिया तीणि, नोविगते तीणि (एवं गणेतब्बं)।

पच्‍चनीयं।

३. पच्‍चयानुलोमपच्‍चनीयं

हेतुदुकं

७०. हेतुपच्‍चया नआरम्मणे तीणि, नअधिपतिया नव, नअनन्तरे तीणि, नसमनन्तरे तीणि, नअञ्‍ञमञ्‍ञे तीणि, नउपनिस्सये तीणि, नपुरेजाते नव, नपच्छाजाते नव, नआसेवने नव, नकम्मे तीणि, नविपाके नव, नसम्पयुत्ते तीणि, नविप्पयुत्ते तीणि, नोनत्थिया तीणि, नोविगते तीणि (एवं गणेतब्बं)।

अनुलोमपच्‍चनीयं।

४. पच्‍चयपच्‍चनीयानुलोमं

नहेतुदुकं

७१. नहेतुपच्‍चया  आरम्मणे द्वे, अनन्तरे द्वे, समनन्तरे द्वे (सब्बत्थ द्वे), विपाके एकं, आहारे द्वे, इन्द्रिये द्वे, झाने द्वे, मग्गे एकं, सम्पयुत्ते द्वे…पे॰… अविगते द्वे (एवं गणेतब्बं)।

पच्‍चनीयानुलोमं।

२. सहजातवारो

(सहजातवारो पटिच्‍चवारसदिसो।)

३. पच्‍चयवारो

१. पच्‍चयानुलोमं

१. विभङ्गवारो

हेतुपच्‍चयो

७२. सहेतुकं  धम्मं पच्‍चया सहेतुको धम्मो उप्पज्‍जति हेतुपच्‍चया (सहेतुकमूलकं पटिच्‍चवारसदिसं)।

अहेतुकं धम्मं पच्‍चया अहेतुको  धम्मो…पे॰… (पटिच्‍चवारसदिसंयेव)। (१)

अहेतुकं  धम्मं पच्‍चया सहेतुको धम्मो उप्पज्‍जति हेतुपच्‍चया – वत्थुं पच्‍चया सहेतुका खन्धा, विचिकिच्छासहगतं उद्धच्‍चसहगतं मोहं पच्‍चया सम्पयुत्तका खन्धा; पटिसन्धिक्खणे वत्थुं पच्‍चया सहेतुका खन्धा। (२)

अहेतुकं धम्मं पच्‍चया सहेतुको च अहेतुको च धम्मा उप्पज्‍जन्ति हेतुपच्‍चया – वत्थुं पच्‍चया सहेतुका खन्धा, महाभूते पच्‍चया चित्तसमुट्ठानं रूपं, विचिकिच्छासहगतं उद्धच्‍चसहगतं मोहं पच्‍चया सम्पयुत्तका खन्धा चित्तसमुट्ठानञ्‍च रूपं; पटिसन्धिक्खणे वत्थुं…पे॰…। (३)

७३. सहेतुकञ्‍च अहेतुकञ्‍च धम्मं पच्‍चया सहेतुको धम्मो उप्पज्‍जति हेतुपच्‍चया – सहेतुकं एकं खन्धञ्‍च वत्थुञ्‍च पच्‍चया तयो खन्धा…पे॰… द्वे खन्धे…पे॰… विचिकिच्छासहगतं उद्धच्‍चसहगतं एकं खन्धञ्‍च मोहञ्‍च पच्‍चया तयो खन्धा…पे॰… द्वे खन्धे…पे॰… पटिसन्धिक्खणे…पे॰…। (१)

सहेतुकञ्‍च अहेतुकञ्‍च धम्मं पच्‍चया अहेतुको धम्मो उप्पज्‍जति हेतुपच्‍चया – सहेतुके खन्धे च महाभूते च पच्‍चया चित्तसमुट्ठानं रूपं, विचिकिच्छासहगते उद्धच्‍चसहगते खन्धे च मोहञ्‍च पच्‍चया चित्तसमुट्ठानं रूपं; पटिसन्धिक्खणे…पे॰…। (२)

सहेतुकञ्‍च अहेतुकञ्‍च धम्मं पच्‍चया सहेतुको च अहेतुको च धम्मा उप्पज्‍जन्ति हेतुपच्‍चया – सहेतुकं एकं खन्धञ्‍च वत्थुञ्‍च पच्‍चया तयो खन्धा…पे॰… द्वे खन्धे…पे॰… सहेतुके खन्धे च महाभूते च पच्‍चया चित्तसमुट्ठानं रूपं, विचिकिच्छासहगतं उद्धच्‍चसहगतं एकं खन्धञ्‍च मोहञ्‍च  पच्‍चया तयो  खन्धा चित्तसमुट्ठानञ्‍च रूपं…पे॰… द्वे खन्धे…पे॰… पटिसन्धिक्खणे सहेतुकं एकं खन्धञ्‍च वत्थुञ्‍च पच्‍चया तयो खन्धा…पे॰… द्वे खन्धे…पे॰… सहेतुके खन्धे च महाभूते च पच्‍चया कटत्तारूपं। (३)

आरम्मणपच्‍चयो

७४. सहेतुकं  धम्मं पच्‍चया सहेतुको धम्मो उप्पज्‍जति आरम्मणपच्‍चया – सहेतुकं एकं खन्धं पच्‍चया तयो खन्धा…पे॰… पटिसन्धिक्खणे…पे॰…। (१)

सहेतुकं धम्मं पच्‍चया अहेतुको धम्मो उप्पज्‍जति आरम्मणपच्‍चया – विचिकिच्छासहगते उद्धच्‍चसहगते खन्धे पच्‍चया विचिकिच्छासहगतो उद्धच्‍चसहगतो मोहो। (२)

सहेतुकं धम्मं पच्‍चया सहेतुको च अहेतुको च धम्मा उप्पज्‍जन्ति आरम्मणपच्‍चया – विचिकिच्छासहगतं उद्धच्‍चसहगतं एकं खन्धं पच्‍चया तयो खन्धा मोहो च…पे॰… द्वे खन्धे…पे॰…। (३)

७५. अहेतुकं धम्मं पच्‍चया अहेतुको धम्मो उप्पज्‍जति आरम्मणपच्‍चया – अहेतुकं एकं खन्धं…पे॰… द्वे खन्धे…पे॰… पटिसन्धिक्खणे वत्थुं पच्‍चया खन्धा, चक्खायतनं पच्‍चया चक्खुविञ्‍ञाणं…पे॰… कायायतनं पच्‍चया कायविञ्‍ञाणं, वत्थुं पच्‍चया अहेतुका खन्धा। (१)

अहेतुकं धम्मं पच्‍चया सहेतुको धम्मो उप्पज्‍जति आरम्मणपच्‍चया – वत्थुं पच्‍चया सहेतुका खन्धा, विचिकिच्छासहगतं उद्धच्‍चसहगतं मोहं पच्‍चया सम्पयुत्तका खन्धा; पटिसन्धिक्खणे…पे॰…। (२)

अहेतुकं धम्मं पच्‍चया सहेतुको च अहेतुको च धम्मा उप्पज्‍जन्ति आरम्मणपच्‍चया – वत्थुं पच्‍चया विचिकिच्छासहगता उद्धच्‍चसहगता खन्धा मोहो च। (३)

७६. सहेतुकञ्‍च अहेतुकञ्‍च धम्मं  पच्‍चया सहेतुको धम्मो उप्पज्‍जति आरम्मणपच्‍चया – सहेतुकं एकं खन्धञ्‍च वत्थुञ्‍च पच्‍चया तयो खन्धा…पे॰… विचिकिच्छासहगतं उद्धच्‍चसहगतं एकं खन्धञ्‍च मोहञ्‍च पच्‍चया तयो खन्धा…पे॰… द्वे खन्धे…पे॰… पटिसन्धिक्खणे…पे॰…। (१)

सहेतुकञ्‍च  अहेतुकञ्‍च धम्मं पच्‍चया अहेतुको धम्मो उप्पज्‍जति आरम्मणपच्‍चया – विचिकिच्छासहगते उद्धच्‍चसहगते खन्धे च वत्थुञ्‍च पच्‍चया विचिकिच्छासहगतो उद्धच्‍चसहगतो मोहो। (२)

सहेतुकञ्‍च अहेतुकञ्‍च धम्मं पच्‍चया सहेतुको च अहेतुको च धम्मा उप्पज्‍जन्ति आरम्मणपच्‍चया – विचिकिच्छासहगतं उद्धच्‍चसहगतं एकं खन्धञ्‍च वत्थुञ्‍च पच्‍चया तयो खन्धा मोहो च…पे॰… द्वे खन्धे…पे॰…। (३)

अधिपतिपच्‍चयो

७७. सहेतुकं धम्मं पच्‍चया सहेतुको धम्मो उप्पज्‍जति अधिपतिपच्‍चया (अधिपतिया नव पञ्हा पवत्तेयेव)।

अनन्तरपच्‍चयादि

७८. सहेतुकं धम्मं पच्‍चया सहेतुको धम्मो उप्पज्‍जति अनन्तरपच्‍चया… समनन्तरपच्‍चया… सहजातपच्‍चया… तीणि (पटिच्‍चवारसदिसा)।

अहेतुकं धम्मं पच्‍चया अहेतुको धम्मो उप्पज्‍जति सहजातपच्‍चया – अहेतुकं एकं खन्धं पच्‍चया तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… पटिसन्धिक्खणे…पे॰… (याव असञ्‍ञसत्ता), चक्खायतनं पच्‍चया चक्खुविञ्‍ञाणं…पे॰… कायायतनं पच्‍चया कायविञ्‍ञाणं, वत्थुं पच्‍चया अहेतुका खन्धा। (१)

अहेतुकं  धम्मं पच्‍चया सहेतुको धम्मो उप्पज्‍जति सहजातपच्‍चया – वत्थुं पच्‍चया सहेतुका खन्धा, विचिकिच्छासहगतं उद्धच्‍चसहगतं मोहं पच्‍चया सम्पयुत्तका खन्धा; पटिसन्धिक्खणे…पे॰…। (२)

अहेतुकं धम्मं पच्‍चया सहेतुको च अहेतुको च धम्मा उप्पज्‍जन्ति सहजातपच्‍चया – वत्थुं पच्‍चया सहेतुका खन्धा, महाभूते पच्‍चया चित्तसमुट्ठानं रूपं, विचिकिच्छासहगतं उद्धच्‍चसहगतं  मोहं पच्‍चया सम्पयुत्तका खन्धा चित्तसमुट्ठानञ्‍च रूपं; पटिसन्धिक्खणे वत्थुं…पे॰…। (३)

७९. सहेतुकञ्‍च  अहेतुकञ्‍च धम्मं पच्‍चया सहेतुको धम्मो उप्पज्‍जति सहजातपच्‍चया – सहेतुकं एकं खन्धञ्‍च वत्थुञ्‍च पच्‍चया तयो खन्धा…पे॰… द्वे खन्धे…पे॰… विचिकिच्छासहगतं उद्धच्‍चसहगतं एकं खन्धञ्‍च मोहञ्‍च पच्‍चया तयो खन्धा…पे॰… द्वे खन्धे…पे॰… पटिसन्धिक्खणे…पे॰…। (१)

सहेतुकञ्‍च अहेतुकञ्‍च धम्मं पच्‍चया अहेतुको धम्मो उप्पज्‍जति सहजातपच्‍चया – सहेतुके खन्धे च महाभूते च पच्‍चया चित्तसमुट्ठानं रूपं, विचिकिच्छासहगते उद्धच्‍चसहगते खन्धे च मोहञ्‍च पच्‍चया चित्तसमुट्ठानं रूपं; पटिसन्धिक्खणे…पे॰… विचिकिच्छासहगते उद्धच्‍चसहगते खन्धे च वत्थुञ्‍च पच्‍चया विचिकिच्छासहगतो उद्धच्‍चसहगतो मोहो। (२)

सहेतुकञ्‍च अहेतुकञ्‍च धम्मं पच्‍चया सहेतुको च अहेतुको च धम्मा उप्पज्‍जन्ति सहजातपच्‍चया – सहेतुकं एकं खन्धञ्‍च वत्थुञ्‍च पच्‍चया तयो खन्धा…पे॰… द्वे खन्धे…पे॰… सहेतुके खन्धे च महाभूते च पच्‍चया चित्तसमुट्ठानं रूपं, विचिकिच्छासहगतं उद्धच्‍चसहगतं एकं खन्धञ्‍च  वत्थुञ्‍च पच्‍चया तयो खन्धा…पे॰… द्वे खन्धे…पे॰… सहेतुके खन्धे च महाभूते च पच्‍चया चित्तसमुट्ठानं रूपं। विचिकिच्छासहगतं उद्धच्‍चसहगतं एकं खन्धञ्‍च मोहञ्‍च पच्‍चया तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… विचिकिच्छासहगतं उद्धच्‍चसहगतं एकं खन्धञ्‍च वत्थुञ्‍च पच्‍चया तयो खन्धा मोहो च…पे॰… पटिसन्धिक्खणे सहेतुकं एकं खन्धञ्‍च वत्थुञ्‍च पच्‍चया तयो खन्धा…पे॰… द्वे खन्धे…पे॰… सहेतुके खन्धे च महाभूते च पच्‍चया कटत्तारूपं। (३)

अञ्‍ञमञ्‍ञपच्‍चयादि

८०. सहेतुकं धम्मं पच्‍चया सहेतुको धम्मो उप्पज्‍जति अञ्‍ञमञ्‍ञपच्‍चया…पे॰… अविगतपच्‍चया।

१. पच्‍चयानुलोमं

२. सङ्ख्यावारो

८१. हेतुया  नव, आरम्मणे नव, अधिपतिया नव (सब्बत्थ नव), अविगते नव (एवं गणेतब्बं)।

अनुलोमं।

२. पच्‍चयपच्‍चनीयं

१. विभङ्गवारो

नहेतुपच्‍चयो

८२. सहेतुकं  धम्मं पच्‍चया अहेतुको धम्मो उप्पज्‍जति नहेतुपच्‍चया – विचिकिच्छासहगते उद्धच्‍चसहगते खन्धे पच्‍चया विचिकिच्छासहगतो उद्धच्‍चसहगतो मोहो। (१)

अहेतुकं धम्मं पच्‍चया अहेतुको धम्मो उप्पज्‍जति नहेतुपच्‍चया – अहेतुकं एकं खन्धं…पे॰… पटिसन्धिक्खणे…पे॰… (याव असञ्‍ञसत्ता), चक्खायतनं पच्‍चया चक्खुविञ्‍ञाणं…पे॰… कायायतनं पच्‍चया कायविञ्‍ञाणं, वत्थुं पच्‍चया अहेतुका खन्धा मोहो च। (१)

सहेतुकञ्‍च अहेतुकञ्‍च धम्मं पच्‍चया अहेतुको धम्मो उप्पज्‍जति नहेतुपच्‍चया – विचिकिच्छासहगते उद्धच्‍चसहगते खन्धे च वत्थुञ्‍च  पच्‍चया विचिकिच्छासहगतो उद्धच्‍चसहगतो मोहो (संखित्तं)। (१)

२. पच्‍चयपच्‍चनीयं

२. सङ्ख्यावारो

सुद्धं

८३. नहेतुया  तीणि, नआरम्मणे तीणि, नअधिपतिया नव, नअनन्तरे तीणि, नसमनन्तरे तीणि, नअञ्‍ञमञ्‍ञे तीणि, ननिस्सये तीणि, नउपनिस्सये तीणि, नपुरेजाते नव, नपच्छाजाते नव, नआसेवने नव, नकम्मे चत्तारि, नविपाके नव, नआहारे एकं, नइन्द्रिये एकं, नझाने एकं, नमग्गे एकं, नसम्पयुत्ते तीणि, नविप्पयुत्ते छ, नोनत्थिया तीणि, नोविगते तीणि (एवं गणेतब्बं)।

पच्‍चनीयं।

३. पच्‍चयानुलोमपच्‍चनीयं

हेतुदुकं

८४. हेतुपच्‍चया नआरम्मणे तीणि, नअधिपतिया नव, नअनन्तरे तीणि, नसमनन्तरे तीणि, नअञ्‍ञमञ्‍ञे तीणि, नउपनिस्सये तीणि, नपुरेजाते  नव, नपच्छाजाते नव, नआसेवने नव, नकम्मे तीणि, नविपाके नव, नसम्पयुत्ते तीणि, नविप्पयुत्ते तीणि, नोनत्थिया तीणि, नोविगते तीणि (एवं गणेतब्बं)।

अनुलोमपच्‍चनीयं।

४. पच्‍चयपच्‍चनीयानुलोमं

नहेतुदुकं

८५. नहेतुपच्‍चया  आरम्मणे तीणि, अनन्तरे तीणि…पे॰… मग्गे तीणि, सम्पयुत्ते तीणि…पे॰… अविगते तीणि (एवं गणेतब्बं)।

पच्‍चनीयानुलोमं।

४. निस्सयवारो

(निस्सयवारो पच्‍चयवारसदिसो।)

५. संसट्ठवारो

१. पच्‍चयानुलोमं

१. विभङ्गवारो

हेतुपच्‍चयो

८६. सहेतुकं  धम्मं संसट्ठो सहेतुको धम्मो उप्पज्‍जति हेतुपच्‍चया – सहेतुकं एकं खन्धं संसट्ठा तयो खन्धा…पे॰… द्वे खन्धे…पे॰… पटिसन्धिक्खणे…पे॰…। (१)

अहेतुकं धम्मं संसट्ठो सहेतुको धम्मो उप्पज्‍जति हेतुपच्‍चया – विचिकिच्छासहगतं उद्धच्‍चसहगतं मोहं संसट्ठा विचिकिच्छासहगता उद्धच्‍चसहगता खन्धा। (१)

सहेतुकञ्‍च अहेतुकञ्‍च धम्मं संसट्ठो सहेतुको धम्मो उप्पज्‍जति हेतुपच्‍चया – विचिकिच्छासहगतं उद्धच्‍चसहगतं एकं खन्धञ्‍च मोहञ्‍च संसट्ठा तयो खन्धा…पे॰… द्वे खन्धे…पे॰…। (१)

आरम्मणपच्‍चयो

८७. सहेतुकं  धम्मं संसट्ठो सहेतुको धम्मो उप्पज्‍जति आरम्मणपच्‍चया – सहेतुकं एकं खन्धं संसट्ठा तयो खन्धा…पे॰… द्वे खन्धे…पे॰… पटिसन्धिक्खणे…पे॰…। (१)

सहेतुकं धम्मं संसट्ठो अहेतुको धम्मो उप्पज्‍जति आरम्मणपच्‍चया – विचिकिच्छासहगते उद्धच्‍चसहगते खन्धे संसट्ठो विचिकिच्छासहगतो उद्धच्‍चसहगतो मोहो। (२)

सहेतुकं धम्मं संसट्ठो सहेतुको च अहेतुको च धम्मा उप्पज्‍जन्ति आरम्मणपच्‍चया – विचिकिच्छासहगतं उद्धच्‍चसहगतं एकं खन्धं संसट्ठा तयो खन्धा मोहो च…पे॰… द्वे खन्धे…पे॰…। (३)

८८. अहेतुकं धम्मं संसट्ठो अहेतुको धम्मो उप्पज्‍जति आरम्मणपच्‍चया – अहेतुकं एकं खन्धं संसट्ठा तयो खन्धा…पे॰… द्वे खन्धे…पे॰… पटिसन्धिक्खणे…पे॰…। (१)

अहेतुकं धम्मं संसट्ठो सहेतुको धम्मो उप्पज्‍जति आरम्मणपच्‍चया – विचिकिच्छासहगतं उद्धच्‍चसहगतं मोहं संसट्ठा विचिकिच्छासहगता उद्धच्‍चसहगता खन्धा। (२)

सहेतुकञ्‍च अहेतुकञ्‍च धम्मं संसट्ठो सहेतुको धम्मो उप्पज्‍जति आरम्मणपच्‍चया – विचिकिच्छासहगतं  उद्धच्‍चसहगतं एकं खन्धञ्‍च मोहञ्‍च संसट्ठा तयो खन्धा…पे॰… द्वे खन्धे…पे॰…। (१)

अधिपतिपच्‍चयो

८९. सहेतुकं धम्मं संसट्ठो सहेतुको धम्मो उप्पज्‍जति अधिपतिपच्‍चया – सहेतुकं एकं खन्धं संसट्ठा तयो खन्धा…पे॰… द्वे खन्धे…पे॰…। (१)

अनन्तरपच्‍चयादि

९०. सहेतुकं  धम्मं संसट्ठो सहेतुको धम्मो उप्पज्‍जति अनन्तरपच्‍चया… समनन्तरपच्‍चया… सहजातपच्‍चया…पे॰… विपाकपच्‍चया – विपाकं सहेतुकं एकं खन्धं संसट्ठा तयो खन्धा…पे॰… द्वे खन्धे…पे॰… पटिसन्धिक्खणे…पे॰…।

अहेतुकं  धम्मं संसट्ठो अहेतुको धम्मो उप्पज्‍जति विपाकपच्‍चया – विपाकं अहेतुकं एकं खन्धं संसट्ठा तयो खन्धा…पे॰… द्वे खन्धे…पे॰… पटिसन्धिक्खणे…पे॰… झानपच्‍चया…पे॰… अविगतपच्‍चया।

१. पच्‍चयानुलोमं

२. सङ्ख्यावारो

सुद्धं

९१. हेतुया तीणि, आरम्मणे छ, अधिपतिया एकं, अनन्तरे छ, समनन्तरे छ, सहजाते छ, अञ्‍ञमञ्‍ञे छ, निस्सये छ, उपनिस्सये छ, पुरेजाते छ…पे॰… विपाके द्वे, आहारे छ, इन्द्रिये छ, झाने छ, मग्गे पञ्‍च…पे॰… अविगते छ (एवं गणेतब्बं)।

अनुलोमं।

२. पच्‍चयपच्‍चनीयं

१. विभङ्गवारो

नहेतुपच्‍चयो

९२. सहेतुकं  धम्मं संसट्ठो अहेतुको धम्मो उप्पज्‍जति नहेतुपच्‍चया – विचिकिच्छासहगते उद्धच्‍चसहगते खन्धे संसट्ठो विचिकिच्छासहगतो उद्धच्‍चसहगतो मोहो। (१)

अहेतुकं धम्मं संसट्ठो अहेतुको धम्मो उप्पज्‍जति नहेतुपच्‍चया – अहेतुकं एकं खन्धं संसट्ठा तयो खन्धा…पे॰… द्वे खन्धे…पे॰… पटिसन्धिक्खणे…पे॰… (संखित्तं)। (१)

२. पच्‍चयपच्‍चनीयं

२. सङ्ख्यावारो

सुद्धं

९३. नहेतुया द्वे, नअधिपतिया छ, नपुरेजाते छ, नपच्छाजाते छ, नआसेवने छ, नकम्मे चत्तारि, नविपाके छ, नझाने एकं, नमग्गे एकं, नविप्पयुत्ते छ (एवं गणेतब्बं)।

पच्‍चनीयं।

३. पच्‍चयानुलोमपच्‍चनीयं

हेतुदुकं

९४. हेतुपच्‍चया  नअधिपतिया तीणि, नपुरेजाते तीणि, नपच्छाजाते तीणि, नआसेवने तीणि, नकम्मे तीणि, नविपाके तीणि, नविप्पयुत्ते तीणि।

अनुलोमपच्‍चनीयं।

४. पच्‍चयपच्‍चनीयानुलोमं

नहेतुदुकं

९५. नहेतुपच्‍चया  आरम्मणे द्वे, अनन्तरे द्वे…पे॰… कम्मे द्वे, विपाके एकं, आहारे द्वे…पे॰… मग्गे एकं…पे॰… अविगते द्वे (एवं गणेतब्बं)।

पच्‍चनीयानुलोमं।

६. सम्पयुत्तवारो

(सम्पयुत्तवारो संसट्ठवारसदिसो।)

७. पञ्हावारो

१. पच्‍चयानुलोमं

१. विभङ्गवारो

हेतुपच्‍चयो

९६. सहेतुको धम्मो सहेतुकस्स धम्मस्स हेतुपच्‍चयेन पच्‍चयो  – सहेतुका हेतू सम्पयुत्तकानं खन्धानं हेतुपच्‍चयेन पच्‍चयो; पटिसन्धिक्खणे…पे॰…। (१)

सहेतुको धम्मो अहेतुकस्स धम्मस्स हेतुपच्‍चयेन पच्‍चयो – सहेतुका हेतू चित्तसमुट्ठानानं रूपानं हेतुपच्‍चयेन पच्‍चयो; पटिसन्धिक्खणे…पे॰…। (२)

सहेतुको  धम्मो सहेतुकस्स च अहेतुकस्स च धम्मस्स हेतुपच्‍चयेन पच्‍चयो – सहेतुका हेतू सम्पयुत्तकानं खन्धानं चित्तसमुट्ठानानञ्‍च रूपानं हेतुपच्‍चयेन पच्‍चयो; पटिसन्धिक्खणे…पे॰…। (३)

९७. अहेतुको धम्मो अहेतुकस्स धम्मस्स हेतुपच्‍चयेन पच्‍चयो – विचिकिच्छासहगतो उद्धच्‍चसहगतो मोहो चित्तसमुट्ठानानं रूपानं हेतुपच्‍चयेन पच्‍चयो। (१)

अहेतुको धम्मो सहेतुकस्स धम्मस्स हेतुपच्‍चयेन पच्‍चयो – विचिकिच्छासहगतो उद्धच्‍चसहगतो मोहो सम्पयुत्तकानं खन्धानं हेतुपच्‍चयेन पच्‍चयो। (२)

अहेतुको धम्मो सहेतुकस्स च अहेतुकस्स च धम्मस्स हेतुपच्‍चयेन पच्‍चयो – विचिकिच्छासहगतो उद्धच्‍चसहगतो मोहो सम्पयुत्तकानं खन्धानं चित्तसमुट्ठानानञ्‍च रूपानं हेतुपच्‍चयेन पच्‍चयो। (३)

आरम्मणपच्‍चयो

९८. सहेतुको धम्मो सहेतुकस्स धम्मस्स आरम्मणपच्‍चयेन पच्‍चयो – दानं दत्वा सीलं…पे॰… उपोसथकम्मं कत्वा तं पच्‍चवेक्खति, पुब्बे सुचिण्णानि पच्‍चवेक्खति, झाना वुट्ठहित्वा झानं पच्‍चवेक्खति। अरिया मग्गा वुट्ठहित्वा मग्गं पच्‍चवेक्खन्ति, फलं पच्‍चवेक्खन्ति। पहीने किलेसे…पे॰… विक्खम्भिते किलेसे…पे॰… पुब्बे…पे॰… सहेतुके  खन्धे अनिच्‍चतो…पे॰… दोमनस्सं उप्पज्‍जति; कुसलाकुसले निरुद्धे सहेतुको विपाको तदारम्मणता उप्पज्‍जति; चेतोपरियञाणेन सहेतुकचित्तसमङ्गिस्स चित्तं जानन्ति। आकासानञ्‍चायतनं विञ्‍ञाणञ्‍चायतनस्स…पे॰… आकिञ्‍चञ्‍ञायतनं नेवसञ्‍ञानासञ्‍ञायतनस्स…पे॰… सहेतुका खन्धा इद्धिविधञाणस्स, चेतोपरियञाणस्स, पुब्बेनिवासानुस्सतिञाणस्स, यथाकम्मूपगञाणस्स, अनागतंसञाणस्स आरम्मणपच्‍चयेन पच्‍चयो; सहेतुके खन्धे आरब्भ सहेतुका खन्धा उप्पज्‍जन्ति। (१)

सहेतुको धम्मो अहेतुकस्स धम्मस्स आरम्मणपच्‍चयेन पच्‍चयो – सहेतुके खन्धे अनिच्‍चतो  …पे॰… दोमनस्सं उप्पज्‍जति, कुसलाकुसले निरुद्धे अहेतुको विपाको तदारम्मणता उप्पज्‍जति, सहेतुके खन्धे आरब्भ अहेतुका खन्धा च मोहो च उप्पज्‍जन्ति। (२)

सहेतुको  धम्मो सहेतुकस्स च अहेतुकस्स च धम्मस्स आरम्मणपच्‍चयेन पच्‍चयो – सहेतुके खन्धे आरब्भ विचिकिच्छासहगता उद्धच्‍चसहगता खन्धा च मोहो च उप्पज्‍जन्ति। (३)

९९. अहेतुको धम्मो अहेतुकस्स धम्मस्स आरम्मणपच्‍चयेन पच्‍चयो – निब्बानं आवज्‍जनाय आरम्मणपच्‍चयेन पच्‍चयो; चक्खुं…पे॰… वत्थुं… अहेतुके खन्धे च मोहञ्‍च अनिच्‍चतो…पे॰… दोमनस्सं उप्पज्‍जति; कुसलाकुसले निरुद्धे अहेतुको विपाको तदारम्मणता उप्पज्‍जति; रूपायतनं चक्खुविञ्‍ञाणस्स…पे॰… फोट्ठब्बायतनं कायविञ्‍ञाणस्स…पे॰… अहेतुके खन्धे च मोहञ्‍च आरब्भ अहेतुका खन्धा च मोहो च उप्पज्‍जन्ति। (१)

अहेतुको धम्मो सहेतुकस्स धम्मस्स आरम्मणपच्‍चयेन पच्‍चयो – अरिया निब्बानं पच्‍चवेक्खन्ति; निब्बानं गोत्रभुस्स, वोदानस्स, मग्गस्स, फलस्स आरम्मणपच्‍चयेन पच्‍चयो। अरिया अहेतुके पहीने किलेसे पच्‍चवेक्खन्ति, विक्खम्भिते किलेसे…पे॰… पुब्बे…पे॰… चक्खुं…पे॰… वत्थुं…पे॰… अहेतुके खन्धे च मोहञ्‍च अनिच्‍चतो…पे॰… दोमनस्सं उप्पज्‍जति; कुसलाकुसले निरुद्धे सहेतुको विपाको तदारम्मणता उप्पज्‍जति; दिब्बेन चक्खुना रूपं पस्सति, दिब्बाय सोतधातुया सद्दं सुणाति, चेतोपरियञाणेन अहेतुकचित्तसमङ्गिस्स चित्तं जानन्ति; अहेतुका खन्धा इद्धिविधञाणस्स, चेतोपरियञाणस्स, पुब्बेनिवासानुस्सतिञाणस्स, अनागतंसञाणस्स आरम्मणपच्‍चयेन पच्‍चयो; अहेतुके खन्धे च मोहञ्‍च आरब्भ सहेतुका खन्धा उप्पज्‍जन्ति। (२)

अहेतुको धम्मो सहेतुकस्स च अहेतुकस्स च धम्मस्स आरम्मणपच्‍चयेन पच्‍चयो – चक्खुं आरब्भ विचिकिच्छासहगता उद्धच्‍चसहगता खन्धा च मोहो च उप्पज्‍जन्ति; सोतं  …पे॰… वत्थुं… अहेतुके खन्धे च मोहञ्‍च आरब्भ विचिकिच्छासहगता उद्धच्‍चसहगता खन्धा च मोहो च उप्पज्‍जन्ति। (३)

१००. सहेतुको च अहेतुको च धम्मा सहेतुकस्स धम्मस्स आरम्मणपच्‍चयेन पच्‍चयो – विचिकिच्छासहगते उद्धच्‍चसहगते खन्धे च मोहञ्‍च आरब्भ सहेतुका खन्धा उप्पज्‍जन्ति। (१)

सहेतुको  च अहेतुको च धम्मा अहेतुकस्स धम्मस्स आरम्मणपच्‍चयेन पच्‍चयो – विचिकिच्छासहगते उद्धच्‍चसहगते खन्धे च मोहञ्‍च आरब्भ अहेतुका खन्धा  च मोहो च उप्पज्‍जन्ति। (२)

सहेतुको च अहेतुको च धम्मा सहेतुकस्स च अहेतुकस्स च धम्मस्स आरम्मणपच्‍चयेन पच्‍चयो – विचिकिच्छासहगते उद्धच्‍चसहगते खन्धे च मोहञ्‍च आरब्भ विचिकिच्छासहगता उद्धच्‍चसहगता खन्धा च मोहो च उप्पज्‍जन्ति। (३)

अधिपतिपच्‍चयो

१०१. सहेतुको धम्मो सहेतुकस्स धम्मस्स अधिपतिपच्‍चयेन पच्‍चयो – आरम्मणाधिपति, सहजाताधिपति। आरम्मणाधिपति – दानं दत्वा सीलं…पे॰… उपोसथकम्मं कत्वा तं गरुं कत्वा पच्‍चवेक्खति, झाना…पे॰… अरिया मग्गा वुट्ठहित्वा मग्गं गरुं कत्वा…पे॰… फलं…पे॰… सहेतुके खन्धे गरुं कत्वा अस्सादेति अभिनन्दति; तं गरुं कत्वा रागो उप्पज्‍जति, दिट्ठि उप्पज्‍जति। सहजाताधिपति – सहेतुकाधिपति सम्पयुत्तकानं खन्धानं अधिपतिपच्‍चयेन पच्‍चयो। (१)

सहेतुको धम्मो अहेतुकस्स धम्मस्स अधिपतिपच्‍चयेन पच्‍चयो। सहजाताधिपति – सहेतुकाधिपति चित्तसमुट्ठानानं रूपानं अधिपतिपच्‍चयेन पच्‍चयो। (२)

सहेतुको धम्मो सहेतुकस्स च अहेतुकस्स च धम्मस्स अधिपतिपच्‍चयेन पच्‍चयो। सहजाताधिपति  – सहेतुकाधिपति सम्पयुत्तकानं खन्धानं चित्तसमुट्ठानानञ्‍च रूपानं अधिपतिपच्‍चयेन पच्‍चयो। (३)

अहेतुको धम्मो सहेतुकस्स धम्मस्स अधिपतिपच्‍चयेन पच्‍चयो। आरम्मणाधिपति – अरिया निब्बानं गरुं कत्वा पच्‍चवेक्खन्ति; निब्बानं गोत्रभुस्स, वोदानस्स, मग्गस्स, फलस्स अधिपतिपच्‍चयेन पच्‍चयो; चक्खुं…पे॰… वत्थुं… अहेतुके खन्धे गरुं कत्वा अस्सादेति अभिनन्दति; तं  गरुं कत्वा रागो उप्पज्‍जति, दिट्ठि उप्पज्‍जति। (१)

अनन्तरपच्‍चयो

१०२. सहेतुको  धम्मो सहेतुकस्स धम्मस्स अनन्तरपच्‍चयेन पच्‍चयो – पुरिमा पुरिमा सहेतुका खन्धा पच्छिमानं पच्छिमानं सहेतुकानं खन्धानं अनन्तरपच्‍चयेन पच्‍चयो; अनुलोमं गोत्रभुस्स… अनुलोमं वोदानस्स… गोत्रभु मग्गस्स… वोदानं मग्गस्स… मग्गो फलस्स… फलं फलस्स… अनुलोमं फलसमापत्तिया… निरोधा वुट्ठहन्तस्स नेवसञ्‍ञानासञ्‍ञायतनं फलसमापत्तिया अनन्तरपच्‍चयेन पच्‍चयो। (१)

सहेतुको धम्मो अहेतुकस्स धम्मस्स अनन्तरपच्‍चयेन पच्‍चयो – पुरिमा पुरिमा विचिकिच्छासहगता उद्धच्‍चसहगता खन्धा पच्छिमस्स पच्छिमस्स विचिकिच्छासहगतस्स उद्धच्‍चसहगतस्स मोहस्स अनन्तरपच्‍चयेन पच्‍चयो; सहेतुकं चुतिचित्तं अहेतुकस्स उपपत्तिचित्तस्स अनन्तरपच्‍चयेन पच्‍चयो; सहेतुकं भवङ्गं आवज्‍जनाय अनन्तरपच्‍चयेन पच्‍चयो; सहेतुकं भवङ्गं अहेतुकस्स भवङ्गस्स अनन्तरपच्‍चयेन पच्‍चयो; सहेतुका खन्धा अहेतुकस्स वुट्ठानस्स अनन्तरपच्‍चयेन पच्‍चयो। (२)

सहेतुको धम्मो सहेतुकस्स च अहेतुकस्स च धम्मस्स अनन्तरपच्‍चयेन पच्‍चयो – पुरिमा पुरिमा विचिकिच्छासहगता उद्धच्‍चसहगता खन्धा पच्छिमानं पच्छिमानं विचिकिच्छासहगतानं उद्धच्‍चसहगतानं खन्धानं मोहस्स च अनन्तरपच्‍चयेन पच्‍चयो। (३)

१०३. अहेतुको धम्मो अहेतुकस्स धम्मस्स अनन्तरपच्‍चयेन पच्‍चयो – पुरिमो पुरिमो  विचिकिच्छासहगतो उद्धच्‍चसहगतो मोहो पच्छिमस्स  पच्छिमस्स विचिकिच्छासहगतस्स उद्धच्‍चसहगतस्स मोहस्स अनन्तरपच्‍चयेन पच्‍चयो; पुरिमा पुरिमा अहेतुका खन्धा पच्छिमानं पच्छिमानं अहेतुकानं खन्धानं अनन्तरपच्‍चयेन पच्‍चयो; आवज्‍जना पञ्‍चन्‍नं विञ्‍ञाणानं अनन्तरपच्‍चयेन पच्‍चयो। (१)

अहेतुको धम्मो सहेतुकस्स धम्मस्स अनन्तरपच्‍चयेन पच्‍चयो – पुरिमो पुरिमो विचिकिच्छासहगतो उद्धच्‍चसहगतो मोहो पच्छिमानं पच्छिमानं विचिकिच्छासहगतानं उद्धच्‍चसहगतानं खन्धानं अनन्तरपच्‍चयेन पच्‍चयो; अहेतुकं चुतिचित्तं सहेतुकस्स उपपत्तिचित्तस्स अनन्तरपच्‍चयेन पच्‍चयो; अहेतुकं भवङ्गं सहेतुकस्स भवङ्गस्स अनन्तरपच्‍चयेन पच्‍चयो; आवज्‍जना सहेतुकानं खन्धानं अनन्तरपच्‍चयेन पच्‍चयो; अहेतुका खन्धा सहेतुकस्स वुट्ठानस्स अनन्तरपच्‍चयेन पच्‍चयो। (२)

अहेतुको धम्मो सहेतुकस्स च अहेतुकस्स च धम्मस्स अनन्तरपच्‍चयेन पच्‍चयो – पुरिमो पुरिमो विचिकिच्छासहगतो उद्धच्‍चसहगतो मोहो पच्छिमानं पच्छिमानं विचिकिच्छासहगतानं उद्धच्‍चसहगतानं खन्धानं मोहस्स च अनन्तरपच्‍चयेन पच्‍चयो; आवज्‍जना विचिकिच्छासहगतानं उद्धच्‍चसहगतानं खन्धानं मोहस्स च अनन्तरपच्‍चयेन पच्‍चयो। (३)

१०४. सहेतुको च अहेतुको च धम्मा सहेतुकस्स धम्मस्स अनन्तरपच्‍चयेन पच्‍चयो – पुरिमा पुरिमा विचिकिच्छासहगता उद्धच्‍चसहगता खन्धा च मोहो च पच्छिमानं पच्छिमानं विचिकिच्छासहगतानं उद्धच्‍चसहगतानं खन्धानं अनन्तरपच्‍चयेन  पच्‍चयो। (१)

सहेतुको च अहेतुको च धम्मा अहेतुकस्स धम्मस्स अनन्तरपच्‍चयेन पच्‍चयो – पुरिमा पुरिमा विचिकिच्छासहगता उद्धच्‍चसहगता खन्धा च मोहो च पच्छिमस्स पच्छिमस्स विचिकिच्छासहगतस्स उद्धच्‍चसहगतस्स मोहस्स अनन्तरपच्‍चयेन पच्‍चयो; विचिकिच्छासहगता उद्धच्‍चसहगता खन्धा च मोहो च अहेतुकस्स वुट्ठानस्स अनन्तरपच्‍चयेन पच्‍चयो। (२)

सहेतुको  च अहेतुको च धम्मा सहेतुकस्स च अहेतुकस्स च धम्मस्स अनन्तरपच्‍चयेन पच्‍चयो – पुरिमा पुरिमा विचिकिच्छासहगता उद्धच्‍चसहगता खन्धा च मोहो च पच्छिमानं पच्छिमानं विचिकिच्छासहगतानं उद्धच्‍चसहगतानं खन्धानं मोहस्स च अनन्तरपच्‍चयेन पच्‍चयो। (३)

सहजातपच्‍चयादि

१०५. सहेतुको धम्मो सहेतुकस्स धम्मस्स सहजातपच्‍चयेन पच्‍चयो (पटिच्‍चवारे सहजातसदिसं, इह घटना नत्थि)… अञ्‍ञमञ्‍ञपच्‍चयेन  पच्‍चयो (पटिच्‍चवारसदिसं)… निस्सयपच्‍चयेन पच्‍चयो (पटिच्‍चवारे निस्सयपच्‍चयसदिसं, इह घटना नत्थि)।

उपनिस्सयपच्‍चयो

१०६. सहेतुको धम्मो सहेतुकस्स धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो – सहेतुका खन्धा सहेतुकानं खन्धानं उपनिस्सयपच्‍चयेन पच्‍चयो। (१)

सहेतुको धम्मो अहेतुकस्स धम्मस्स उपनिस्सयपच्‍चयेन पच्‍चयो – अनन्तरूपनिस्सयो, पकतूपनिस्सयो…पे॰…। पकतूपनिस्सयो – सहेतुका खन्धा अहेतुकानं  खन्धानं मोहस्स च उपनिस्सयपच्‍चयेन पच्‍चयो। (२)

सहेतुको धम्मो सहेतुकस्स च अहेतुकस्स च धम्मस्स उपनिस्सयपच्‍चयेन पच्‍चयो – अनन्तरूपनिस्सयो, पकतूपनिस्सयो…पे॰…। पकतूपनिस्सयो – सहेतुका खन्धा विचिकिच्छासहगतानं उद्धच्‍चसहगतानं खन्धानं मोहस्स च उपनिस्सयपच्‍चयेन पच्‍चयो। (३)

१०७. अहेतुको धम्मो अहेतुकस्स धम्मस्स उपनिस्सयपच्‍चयेन पच्‍चयो – अनन्तरूपनिस्सयो, पकतूपनिस्सयो…पे॰…। पकतूपनिस्सयो – कायिकं सुखं कायिकस्स सुखस्स, कायिकस्स दुक्खस्स, मोहस्स च उपनिस्सयपच्‍चयेन पच्‍चयो; कायिकं दुक्खं… उतु… भोजनं… सेनासनं कायिकस्स सुखस्स, कायिकस्स दुक्खस्स, मोहस्स च उपनिस्सयपच्‍चयेन  पच्‍चयो; मोहो कायिकस्स सुखस्स, कायिकस्स दुक्खस्स, मोहस्स च उपनिस्सयपच्‍चयेन पच्‍चयो; कायिकं सुखं… कायिकं दुक्खं… उतु… भोजनं, सेनासनं, मोहो च कायिकस्स सुखस्स, कायिकस्स दुक्खस्स, मोहस्स च उपनिस्सयपच्‍चयेन पच्‍चयो। (१)

अहेतुको धम्मो सहेतुकस्स धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो – कायिकं सुखं उपनिस्साय दानं देति…पे॰… सङ्घं भिन्दति; कायिकं दुक्खं… उतुं… भोजनं… सेनासनं… मोहं उपनिस्साय  दानं देति…पे॰… सङ्घं भिन्दति; कायिकं सुखं…पे॰… मोहो च सद्धाय…पे॰… पञ्‍ञाय रागस्स…पे॰… पत्थनाय मग्गस्स फलसमापत्तिया उपनिस्सयपच्‍चयेन पच्‍चयो। (२)

अहेतुको धम्मो सहेतुकस्स च अहेतुकस्स  च धम्मस्स उपनिस्सयपच्‍चयेन पच्‍चयो – अनन्तरूपनिस्सयो, पकतूपनिस्सयो…पे॰…। पकतूपनिस्सयो – कायिकं सुखं मोहो च विचिकिच्छासहगतानं उद्धच्‍चसहगतानं खन्धानं मोहस्स च उपनिस्सयपच्‍चयेन पच्‍चयो। (३)

१०८. सहेतुको च अहेतुको च धम्मा सहेतुकस्स धम्मस्स उपनिस्सयपच्‍चयेन पच्‍चयो – अनन्तरूपनिस्सयो, पकतूपनिस्सयो…पे॰…। पकतूपनिस्सयो – विचिकिच्छासहगता उद्धच्‍चसहगता खन्धा च मोहो च सहेतुकानं खन्धानं उपनिस्सयपच्‍चयेन पच्‍चयो। (१)

सहेतुको च अहेतुको च धम्मा अहेतुकस्स धम्मस्स उपनिस्सयपच्‍चयेन पच्‍चयो – अनन्तरूपनिस्सयो, पकतूपनिस्सयो…पे॰…। पकतूपनिस्सयो – विचिकिच्छासहगता उद्धच्‍चसहगता खन्धा च मोहो च अहेतुकानं खन्धानं मोहस्स च उपनिस्सयपच्‍चयेन पच्‍चयो। (२)

सहेतुको च अहेतुको च धम्मा सहेतुकस्स च अहेतुकस्स च धम्मस्स उपनिस्सयपच्‍चयेन पच्‍चयो – अनन्तरूपनिस्सयो, पकतूपनिस्सयो…पे॰…। पकतूपनिस्सयो – विचिकिच्छासहगता  उद्धच्‍चसहगता खन्धा च मोहो च विचिकिच्छासहगतानं उद्धच्‍चसहगतानं खन्धानं मोहस्स च उपनिस्सयपच्‍चयेन पच्‍चयो। (३)

पुरेजातपच्‍चयो

१०९. अहेतुको धम्मो अहेतुकस्स धम्मस्स पुरेजातपच्‍चयेन पच्‍चयो – आरम्मणपुरेजातं, वत्थुपुरेजातं। आरम्मणपुरेजातं – चक्खुं…पे॰… वत्थुं अनिच्‍चतो…पे॰… दोमनस्सं उप्पज्‍जति, कुसलाकुसले निरुद्धे अहेतुको विपाको तदारम्मणता उप्पज्‍जति; रूपायतनं चक्खुविञ्‍ञाणस्स  …पे॰… फोट्ठब्बायतनं कायविञ्‍ञाणस्स पुरेजातपच्‍चयेन पच्‍चयो। वत्थुपुरेजातं – चक्खायतनं चक्खुविञ्‍ञाणस्स…पे॰… कायायतनं कायविञ्‍ञाणस्स… पुरेजातं वत्थु अहेतुकानं खन्धानं मोहस्स च पुरेजातपच्‍चयेन पच्‍चयो। (१)

अहेतुको धम्मो सहेतुकस्स धम्मस्स पुरेजातपच्‍चयेन पच्‍चयो – आरम्मणपुरेजातं, वत्थुपुरेजातं। आरम्मणपुरेजातं – चक्खुं…पे॰… वत्थुं अनिच्‍चतो…पे॰… दोमनस्सं उप्पज्‍जति; कुसलाकुसले निरुद्धे सहेतुको विपाको तदारम्मणता उप्पज्‍जति; दिब्बेन चक्खुना रूपं पस्सति, दिब्बाय सोतधातुया सद्दं सुणाति। वत्थुपुरेजातं – वत्थु सहेतुकानं खन्धानं पुरेजातपच्‍चयेन पच्‍चयो। (२)

अहेतुको धम्मो सहेतुकस्स च अहेतुकस्स च धम्मस्स पुरेजातपच्‍चयेन पच्‍चयो – आरम्मणपुरेजातं, वत्थुपुरेजातं। आरम्मणपुरेजातं – चक्खुं…पे॰… वत्थुं आरब्भ विचिकिच्छासहगता उद्धच्‍चसहगता खन्धा च मोहो च उप्पज्‍जन्ति। वत्थुपुरेजातं – वत्थु विचिकिच्छासहगतानं उद्धच्‍चसहगतानं खन्धानं मोहस्स च पुरेजातपच्‍चयेन पच्‍चयो। (३)

पच्छाजातपच्‍चयादि

११०. सहेतुको धम्मो अहेतुकस्स धम्मस्स पच्छाजातपच्‍चयेन पच्‍चयो – पच्छाजाता सहेतुका खन्धा पुरेजातस्स इमस्स कायस्स पच्छाजातपच्‍चयेन पच्‍चयो। (१)

अहेतुको  धम्मो अहेतुकस्स धम्मस्स पच्छाजातपच्‍चयेन पच्‍चयो – पच्छाजाता अहेतुका खन्धा च मोहो च पुरेजातस्स इमस्स कायस्स पच्छाजातपच्‍चयेन पच्‍चयो। (१)

सहेतुको  च अहेतुको च धम्मा अहेतुकस्स धम्मस्स पच्छाजातपच्‍चयेन पच्‍चयो – पच्छाजाता विचिकिच्छासहगता उद्धच्‍चसहगता खन्धा च मोहो च पुरेजातस्स इमस्स कायस्स पच्छाजातपच्‍चयेन पच्‍चयो। (१)

सहेतुको धम्मो सहेतुकस्स धम्मस्स आसेवनपच्‍चयेन पच्‍चयो (अनन्तरसदिसं। आवज्‍जनम्पि भवङ्गम्पि नत्थि, आसेवनपच्‍चये वज्‍जेतब्बा नवपि )।

कम्मपच्‍चयो

१११. सहेतुको  धम्मो सहेतुकस्स धम्मस्स कम्मपच्‍चयेन पच्‍चयो – सहजाता, नानाक्खणिका। सहजाता – सहेतुका चेतना सम्पयुत्तकानं खन्धानं कम्मपच्‍चयेन पच्‍चयो; पटिसन्धिक्खणे…पे॰…। नानाक्खणिका – सहेतुका चेतना विपाकानं सहेतुकानं खन्धानं कम्मपच्‍चयेन पच्‍चयो। (१)

सहेतुको धम्मो अहेतुकस्स धम्मस्स कम्मपच्‍चयेन पच्‍चयो – सहजाता, नानाक्खणिका। सहजाता – सहेतुका चेतना चित्तसमुट्ठानानं रूपानं कम्मपच्‍चयेन पच्‍चयो; पटिसन्धिक्खणे…पे॰…। नानाक्खणिका – सहेतुका चेतना विपाकानं अहेतुकानं खन्धानं कटत्ता च रूपानं कम्मपच्‍चयेन पच्‍चयो। (२)

सहेतुको धम्मो सहेतुकस्स च अहेतुकस्स च धम्मस्स कम्मपच्‍चयेन पच्‍चयो – सहजाता, नानाक्खणिका। सहजाता – सहेतुका चेतना सम्पयुत्तकानं खन्धानं चित्तसमुट्ठानानञ्‍च रूपानं कम्मपच्‍चयेन पच्‍चयो। नानाक्खणिका – सहेतुका चेतना विपाकानं सहेतुकानं खन्धानं कटत्ता च रूपानं कम्मपच्‍चयेन  पच्‍चयो। (३)

अहेतुको धम्मो अहेतुकस्स धम्मस्स कम्मपच्‍चयेन पच्‍चयो – अहेतुका चेतना सम्पयुत्तकानं  खन्धानं चित्तसमुट्ठानानञ्‍च रूपानं कम्मपच्‍चयेन पच्‍चयो; पटिसन्धिक्खणे…पे॰…। (१)

विपाकपच्‍चयो

११२. सहेतुको धम्मो सहेतुकस्स धम्मस्स विपाकपच्‍चयेन पच्‍चयो – विपाको सहेतुको एको खन्धो तिण्णन्‍नं खन्धानं…पे॰… द्वे खन्धा…पे॰… पटिसन्धिक्खणे…पे॰…। (१)

सहेतुको धम्मो अहेतुकस्स धम्मस्स विपाकपच्‍चयेन पच्‍चयो – विपाका सहेतुका खन्धा चित्तसमुट्ठानानं रूपानं विपाकपच्‍चयेन पच्‍चयो; पटिसन्धिक्खणे…पे॰…। (२)

सहेतुको धम्मो सहेतुकस्स च अहेतुकस्स च धम्मस्स विपाकपच्‍चयेन पच्‍चयो – विपाको सहेतुको एको खन्धो तिण्णन्‍नं खन्धानं चित्तसमुट्ठानानञ्‍च रूपानं…पे॰… द्वे खन्धा…पे॰… पटिसन्धिक्खणे…पे॰…। (३)

अहेतुको  धम्मो अहेतुकस्स धम्मस्स विपाकपच्‍चयेन पच्‍चयो – विपाको अहेतुको एको खन्धो तिण्णन्‍नं खन्धानं चित्तसमुट्ठानानञ्‍च रूपानं…पे॰… द्वे खन्धा…पे॰… पटिसन्धिक्खणे…पे॰… खन्धा वत्थुस्स विपाकपच्‍चयेन पच्‍चयो। (१)

आहारपच्‍चयो

११३. सहेतुको धम्मो सहेतुकस्स धम्मस्स आहारपच्‍चयेन पच्‍चयो… तीणि।

अहेतुको धम्मो अहेतुकस्स धम्मस्स आहारपच्‍चयेन पच्‍चयो – अहेतुका आहारा सम्पयुत्तकानं खन्धानं चित्तसमुट्ठानानञ्‍च रूपानं…पे॰… पटिसन्धिक्खणे…पे॰… कबळीकारो आहारो इमस्स कायस्स आहारपच्‍चयेन पच्‍चयो। (१)

इन्द्रियपच्‍चयादि

११४. सहेतुको  धम्मो सहेतुकस्स धम्मस्स इन्द्रियपच्‍चयेन पच्‍चयो… तीणि।

अहेतुको धम्मो अहेतुकस्स धम्मस्स इन्द्रियपच्‍चयेन पच्‍चयो – अहेतुका इन्द्रिया सम्पयुत्तकानं खन्धानं चित्तसमुट्ठानानञ्‍च रूपानं…पे॰… पटिसन्धिक्खणे…पे॰… चक्खुन्द्रियं चक्खुविञ्‍ञाणस्स…पे॰… कायिन्द्रियं कायविञ्‍ञाणस्स इन्द्रियपच्‍चयेन पच्‍चयो; रूपजीवितिन्द्रियं कटत्तारूपानं इन्द्रियपच्‍चयेन पच्‍चयो। (१)

सहेतुको धम्मो सहेतुकस्स धम्मस्स झानपच्‍चयेन पच्‍चयो… तीणि।

अहेतुको धम्मो अहेतुकस्स धम्मस्स झानपच्‍चयेन पच्‍चयो – अहेतुकानि झानङ्गानि सम्पयुत्तकानं खन्धानं चित्तसमुट्ठानानञ्‍च रूपानं…पे॰… पटिसन्धिक्खणे…पे॰…। (१)

सहेतुको धम्मो सहेतुकस्स धम्मस्स मग्गपच्‍चयेन पच्‍चयो… तीणि।

सहेतुको धम्मो सहेतुकस्स धम्मस्स सम्पयुत्तपच्‍चयेन पच्‍चयो (पटिच्‍चवारे सम्पयुत्तसदिसा छ पञ्हा)।

विप्पयुत्तपच्‍चयो

११५. सहेतुको  धम्मो अहेतुकस्स धम्मस्स विप्पयुत्तपच्‍चयेन पच्‍चयो – सहजातं, पच्छाजातं। सहजाता – सहेतुका खन्धा चित्तसमुट्ठानानं रूपानं विप्पयुत्तपच्‍चयेन पच्‍चयो; पटिसन्धिक्खणे सहेतुका खन्धा कटत्तारूपानं विप्पयुत्तपच्‍चयेन पच्‍चयो। पच्छाजाता – सहेतुका खन्धा पुरेजातस्स इमस्स कायस्स विप्पयुत्तपच्‍चयेन  पच्‍चयो। (१)

अहेतुको धम्मो अहेतुकस्स धम्मस्स विप्पयुत्तपच्‍चयेन पच्‍चयो – सहजातं, पुरेजातं, पच्छाजातं। सहजाता – अहेतुका खन्धा चित्तसमुट्ठानानं रूपानं विप्पयुत्तपच्‍चयेन पच्‍चयो; पटिसन्धिक्खणे अहेतुका खन्धा कटत्तारूपानं विप्पयुत्तपच्‍चयेन पच्‍चयो; खन्धा वत्थुस्स विप्पयुत्तपच्‍चयेन  पच्‍चयो; वत्थु खन्धानं विप्पयुत्तपच्‍चयेन पच्‍चयो। पुरेजातं – चक्खायतनं चक्खुविञ्‍ञाणस्स…पे॰… कायायतनं कायविञ्‍ञाणस्स… वत्थु अहेतुकानं खन्धानं मोहस्स च विप्पयुत्तपच्‍चयेन पच्‍चयो। पच्छाजाता – अहेतुका खन्धा च मोहो च पुरेजातस्स इमस्स कायस्स विप्पयुत्तपच्‍चयेन पच्‍चयो। (१)

अहेतुको धम्मो सहेतुकस्स धम्मस्स विप्पयुत्तपच्‍चयेन पच्‍चयो – सहजातं, पुरेजातं। सहजातं – पटिसन्धिक्खणे वत्थु सहेतुकानं खन्धानं विप्पयुत्तपच्‍चयेन पच्‍चयो। पुरेजातं – वत्थु सहेतुकानं खन्धानं विप्पयुत्तपच्‍चयेन पच्‍चयो। (२)

अहेतुको धम्मो सहेतुकस्स च अहेतुकस्स च धम्मस्स विप्पयुत्तपच्‍चयेन पच्‍चयो। पुरेजातं – वत्थु विचिकिच्छासहगतानं उद्धच्‍चसहगतानं खन्धानं मोहस्स च विप्पयुत्तपच्‍चयेन पच्‍चयो। (३)

सहेतुको च अहेतुको च धम्मा अहेतुकस्स धम्मस्स विप्पयुत्तपच्‍चयेन पच्‍चयो – सहजातं, पच्छाजातं। सहजाता – विचिकिच्छासहगता उद्धच्‍चसहगता खन्धा च मोहो च चित्तसमुट्ठानानं रूपानं विप्पयुत्तपच्‍चयेन पच्‍चयो। पच्छाजाता – विचिकिच्छासहगता उद्धच्‍चसहगता खन्धा च मोहो  च पुरेजातस्स इमस्स कायस्स विप्पयुत्तपच्‍चयेन पच्‍चयो। (१)

अत्थिपच्‍चयो

११६. सहेतुको  धम्मो सहेतुकस्स धम्मस्स अत्थिपच्‍चयेन पच्‍चयो – सहेतुको एको खन्धो तिण्णन्‍नं खन्धानं…पे॰… द्वे खन्धा…पे॰… पटिसन्धिक्खणे…पे॰…। (१)

सहेतुको धम्मो अहेतुकस्स धम्मस्स अत्थिपच्‍चयेन पच्‍चयो – सहजातं, पच्छाजातं। सहजाता – सहेतुका खन्धा चित्तसमुट्ठानानं रूपानं अत्थिपच्‍चयेन पच्‍चयो; विचिकिच्छासहगता उद्धच्‍चसहगता खन्धा मोहस्स च चित्तसमुट्ठानानञ्‍च रूपानं अत्थिपच्‍चयेन पच्‍चयो; पटिसन्धिक्खणे…पे॰…। पच्छाजाता – सहेतुका खन्धा पुरेजातस्स इमस्स कायस्स अत्थिपच्‍चयेन पच्‍चयो। (२)

सहेतुको  धम्मो सहेतुकस्स च अहेतुकस्स च धम्मस्स अत्थिपच्‍चयेन पच्‍चयो – सहेतुको एको खन्धो तिण्णन्‍नं खन्धानं चित्तसमुट्ठानानञ्‍च रूपानं अत्थिपच्‍चयेन पच्‍चयो; विचिकिच्छासहगतो उद्धच्‍चसहगतो एको खन्धो तिण्णन्‍नं खन्धानं मोहस्स च चित्तसमुट्ठानानञ्‍च रूपानं अत्थिपच्‍चयेन पच्‍चयो…पे॰… द्वे खन्धा…पे॰… पटिसन्धिक्खणे सहेतुको…पे॰…। (३)

११७. अहेतुको धम्मो अहेतुकस्स धम्मस्स अत्थिपच्‍चयेन पच्‍चयो – सहजातं, पुरेजातं, पच्छाजातं, आहारं, इन्द्रियं। सहजातो – अहेतुको एको खन्धो तिण्णन्‍नं खन्धानं चित्तसमुट्ठानानञ्‍च रूपानं अत्थिपच्‍चयेन पच्‍चयो…पे॰… द्वे खन्धा…पे॰… विचिकिच्छासहगतो उद्धच्‍चसहगतो मोहो चित्तसमुट्ठानानं रूपानं अत्थिपच्‍चयेन पच्‍चयो; पटिसन्धिक्खणे…पे॰… (याव असञ्‍ञसत्ता कातब्बं)। पुरेजातं – चक्खुं…पे॰… वत्थुं  अनिच्‍चतो…पे॰… दोमनस्सं उप्पज्‍जति, कुसलाकुसले निरुद्धे अहेतुको विपाको तदारम्मणता उप्पज्‍जति; रूपायतनं चक्खुविञ्‍ञाणस्स…पे॰… फोट्ठब्बायतनं कायविञ्‍ञाणस्स…पे॰… चक्खायतनं चक्खुविञ्‍ञाणस्स…पे॰… कायायतनं कायविञ्‍ञाणस्स अत्थिपच्‍चयेन पच्‍चयो; वत्थु अहेतुकानं खन्धानं मोहस्स च अत्थिपच्‍चयेन पच्‍चयो। पच्छाजाता – अहेतुका खन्धा च मोहो च पुरेजातस्स इमस्स कायस्स अत्थिपच्‍चयेन पच्‍चयो; कबळीकारो आहारो  इमस्स कायस्स अत्थिपच्‍चयेन पच्‍चयो; रूपजीवितिन्द्रियं कटत्तारूपानं अत्थिपच्‍चयेन पच्‍चयो। (१)

अहेतुको धम्मो सहेतुकस्स धम्मस्स अत्थिपच्‍चयेन पच्‍चयो – सहजातं, पुरेजातं। सहजातो – विचिकिच्छासहगतो उद्धच्‍चसहगतो मोहो सम्पयुत्तकानं खन्धानं अत्थिपच्‍चयेन पच्‍चयो; पटिसन्धिक्खणे वत्थु सहेतुकानं खन्धानं अत्थिपच्‍चयेन पच्‍चयो। पुरेजातं – चक्खुं…पे॰… वत्थुं अनिच्‍चतो…पे॰… दोमनस्सं उप्पज्‍जति; कुसलाकुसले निरुद्धे सहेतुको विपाको तदारम्मणता उप्पज्‍जति; दिब्बेन चक्खुना रूपं पस्सति, दिब्बाय सोतधातुया सद्दं सुणाति, वत्थु सहेतुकानं खन्धानं अत्थिपच्‍चयेन पच्‍चयो। (२)

अहेतुको धम्मो सहेतुकस्स च अहेतुकस्स च धम्मस्स अत्थिपच्‍चयेन पच्‍चयो – सहजातं, पुरेजातं। सहजातो – विचिकिच्छासहगतो उद्धच्‍चसहगतो मोहो सम्पयुत्तकानं खन्धानं  चित्तसमुट्ठानानञ्‍च रूपानं अत्थिपच्‍चयेन पच्‍चयो। पुरेजातं – चक्खुं…पे॰… वत्थुं आरब्भ विचिकिच्छासहगता उद्धच्‍चसहगता खन्धा  च मोहो च उप्पज्‍जन्ति, वत्थु विचिकिच्छासहगतानं उद्धच्‍चसहगतानं खन्धानं मोहस्स च अत्थिपच्‍चयेन पच्‍चयो। (३)

११८. सहेतुको च अहेतुको च धम्मा सहेतुकस्स धम्मस्स अत्थिपच्‍चयेन पच्‍चयो – सहजातं, पुरेजातं। सहजातो – विचिकिच्छासहगतो उद्धच्‍चसहगतो एको खन्धो च मोहो च तिण्णन्‍नं खन्धानं अत्थिपच्‍चयेन पच्‍चयो…पे॰… द्वे खन्धा च…पे॰… पटिसन्धिक्खणे सहेतुको एको खन्धो च वत्थु च तिण्णन्‍नं खन्धानं अत्थिपच्‍चयेन पच्‍चयो…पे॰… द्वे खन्धा च…पे॰…। सहजातो – सहेतुको एको खन्धो च वत्थु च तिण्णन्‍नं खन्धानं अत्थिपच्‍चयेन पच्‍चयो…पे॰… द्वे खन्धा च…पे॰…। (१)

सहेतुको च अहेतुको च धम्मा अहेतुकस्स धम्मस्स अत्थिपच्‍चयेन पच्‍चयो – सहजातं, पुरेजातं, पच्छाजातं, आहारं, इन्द्रियं। सहजाता – सहेतुका खन्धा च महाभूता च चित्तसमुट्ठानानं रूपानं अत्थिपच्‍चयेन पच्‍चयो; विचिकिच्छासहगता उद्धच्‍चसहगता खन्धा च मोहो च चित्तसमुट्ठानानं रूपानं अत्थिपच्‍चयेन पच्‍चयो; पटिसन्धिक्खणे सहेतुका खन्धा च महाभूता च कटत्तारूपानं अत्थिपच्‍चयेन  पच्‍चयो। सहजाता – विचिकिच्छासहगता उद्धच्‍चसहगता खन्धा च वत्थु च मोहस्स अत्थिपच्‍चयेन पच्‍चयो। पच्छाजाता – विचिकिच्छासहगता उद्धच्‍चसहगता खन्धा च मोहो च पुरेजातस्स इमस्स कायस्स अत्थिपच्‍चयेन पच्‍चयो। पच्छाजाता – सहेतुका खन्धा च कबळीकारो आहारो च इमस्स कायस्स अत्थिपच्‍चयेन पच्‍चयो। पच्छाजाता – सहेतुका  खन्धा च रूपजीवितिन्द्रियञ्‍च कटत्तारूपानं अत्थिपच्‍चयेन पच्‍चयो। (२)

सहेतुको च अहेतुको च धम्मा सहेतुकस्स च अहेतुकस्स च धम्मस्स अत्थिपच्‍चयेन पच्‍चयो – सहजातं, पुरेजातं। सहजातो – विचिकिच्छासहगतो उद्धच्‍चसहगतो एको खन्धो च मोहो च तिण्णन्‍नं खन्धानं चित्तसमुट्ठानानञ्‍च रूपानं अत्थिपच्‍चयेन पच्‍चयो…पे॰…। सहजातो – विचिकिच्छासहगतो उद्धच्‍चसहगतो एको खन्धो च वत्थु च तिण्णन्‍नं खन्धानं मोहस्स च अत्थिपच्‍चयेन पच्‍चयो…पे॰… द्वे खन्धा च…पे॰…। (३)

१. पच्‍चयानुलोमं

२. सङ्ख्यावारो

सुद्धं

११९. हेतुया  छ, आरम्मणे नव, अधिपतिया चत्तारि, अनन्तरे नव, समनन्तरे नव, सहजाते नव, अञ्‍ञमञ्‍ञे छ, निस्सये नव, उपनिस्सये नव, पुरेजाते तीणि, पच्छाजाते तीणि, आसेवने नव, कम्मे चत्तारि, विपाके चत्तारि, आहारे चत्तारि, इन्द्रिये चत्तारि, झाने चत्तारि, मग्गे तीणि, सम्पयुत्ते छ, विप्पयुत्ते पञ्‍च, अत्थिया नव, नत्थिया नव, विगते नव, अविगते नव (एवं गणेतब्बं)।

अनुलोमं।

पच्‍चनीयुद्धारो

१२०. सहेतुको धम्मो सहेतुकस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… कम्मपच्‍चयेन पच्‍चयो। (१)

सहेतुको  धम्मो अहेतुकस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन  पच्‍चयो… पच्छाजातपच्‍चयेन पच्‍चयो… कम्मपच्‍चयेन पच्‍चयो। (२)

सहेतुको धम्मो सहेतुकस्स च अहेतुकस्स च धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… कम्मपच्‍चयेन पच्‍चयो। (३)

१२१. अहेतुको धम्मो अहेतुकस्स धम्मस्स आरम्मणपच्‍चयेन पच्‍चयो… सहजातपच्‍चयेन  पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन पच्‍चयो… पच्छाजातपच्‍चयेन पच्‍चयो… आहारपच्‍चयेन पच्‍चयो… इन्द्रियपच्‍चयेन पच्‍चयो। (१)

अहेतुको धम्मो सहेतुकस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन पच्‍चयो। (२)

अहेतुको धम्मो सहेतुकस्स च अहेतुकस्स च धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन पच्‍चयो। (३)

१२२. सहेतुको च अहेतुको च धम्मा सहेतुकस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो। (१)

सहेतुको च अहेतुको च धम्मा अहेतुकस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पच्छाजातपच्‍चयेन पच्‍चयो। (२)

सहेतुको च अहेतुको च धम्मा सहेतुकस्स च अहेतुकस्स च धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो। (३)

२. पच्‍चयपच्‍चनीयं

२. सङ्ख्यावारो

१२३. नहेतुया  नव…पे॰… (सब्बत्थ नव) नोअविगते नव (एवं गणेतब्बं)।

पच्‍चनीयं।

३. पच्‍चयानुलोमपच्‍चनीयं

हेतुदुकं

१२४. हेतुपच्‍चया नआरम्मणे छ, नअधिपतिया छ, नअनन्तरे छ, नसमनन्तरे छ, नअञ्‍ञमञ्‍ञे द्वे, नउपनिस्सये छ…पे॰… नमग्गे छ, नसम्पयुत्ते द्वे, नविप्पयुत्ते द्वे, नोनत्थिया छ, नोविगते छ (एवं गणेतब्बं)।

अनुलोमपच्‍चनीयं।

४. पच्‍चयपच्‍चनीयानुलोमं

नहेतुदुकं

१२५. नहेतुपच्‍चया आरम्मणे नव, अधिपतिया चत्तारि, अनन्तरे नव, समनन्तरे नव, सहजाते नव, अञ्‍ञमञ्‍ञे छ, निस्सये नव, उपनिस्सये नव, पुरेजाते तीणि, पच्छाजाते तीणि, आसेवने नव, कम्मे चत्तारि, विपाके चत्तारि, आहारे चत्तारि, इन्द्रिये चत्तारि, झाने चत्तारि, मग्गे तीणि, सम्पयुत्ते छ, विप्पयुत्ते पञ्‍च, अत्थिया नव, नत्थिया नव, विगते नव, अविगते नव (एवं गणेतब्बं)।

पच्‍चनीयानुलोमं।

सहेतुकदुकं निट्ठितं।

३. हेतुसम्पयुत्तदुकं

१. पटिच्‍चवारो

हेतुपच्‍चयो

१२६. हेतुसम्पयुत्तं  धम्मं पटिच्‍च हेतुसम्पयुत्तो धम्मो उप्पज्‍जति हेतुपच्‍चया – हेतुसम्पयुत्तं एकं खन्धं पटिच्‍च तयो खन्धा…पे॰… द्वे खन्धे…पे॰… पटिसन्धिक्खणे…पे॰…। (१)

हेतुसम्पयुत्तं धम्मं पटिच्‍च हेतुविप्पयुत्तो धम्मो उप्पज्‍जति हेतुपच्‍चया – हेतुसम्पयुत्ते खन्धे पटिच्‍च चित्तसमुट्ठानं रूपं; पटिसन्धिक्खणे…पे॰…। (२)

(इमिना कारणेन वित्थारेतब्बं यथा सहेतुकदुकं निन्‍नानाकरणं।)

हेतुसम्पयुत्तदुकं निट्ठितं।

४. हेतुसहेतुकदुकं

१. पटिच्‍चवारो

१. पच्‍चयानुलोमं

१. विभङ्गवारो

हेतुपच्‍चयो

१२७. हेतुञ्‍चेव  सहेतुकञ्‍च धम्मं पटिच्‍च हेतु चेव सहेतुको च धम्मो उप्पज्‍जति हेतुपच्‍चया – अलोभं पटिच्‍च अदोसो अमोहो (चक्‍कं)। लोभं पटिच्‍च मोहो (चक्‍कं); पटिसन्धिक्खणे अलोभं पटिच्‍च अदोसो अमोहो (चक्‍कं)। (१)

हेतुञ्‍चेव सहेतुकञ्‍च धम्मं पटिच्‍च सहेतुको चेव न च हेतु धम्मो उप्पज्‍जति हेतुपच्‍चया – हेतुं पटिच्‍च सम्पयुत्तका खन्धा; पटिसन्धिक्खणे…पे॰…। (२)

हेतुञ्‍चेव सहेतुकञ्‍च धम्मं पटिच्‍च हेतु चेव सहेतुको  च सहेतुको चेव न च हेतु च धम्मा उप्पज्‍जन्ति हेतुपच्‍चया – अलोभं पटिच्‍च अदोसो अमोहो सम्पयुत्तका च खन्धा (चक्‍कं)। लोभं पटिच्‍च मोहो सम्पयुत्तका च खन्धा (चक्‍कं); पटिसन्धिक्खणे…पे॰…। (३)

१२८. सहेतुकञ्‍चेव  न च हेतुं धम्मं पटिच्‍च सहेतुको चेव न च हेतु धम्मो उप्पज्‍जति  हेतुपच्‍चया – सहेतुकञ्‍चेव न च हेतुं एकं खन्धं पटिच्‍च तयो खन्धा…पे॰… द्वे खन्धे…पे॰… पटिसन्धिक्खणे…पे॰…।(१)

सहेतुकञ्‍चेव न च हेतुं धम्मं पटिच्‍च हेतु चेव सहेतुको च धम्मो उप्पज्‍जति हेतुपच्‍चया – सहेतुके चेव न च हेतू खन्धे पटिच्‍च हेतू; पटिसन्धिक्खणे…पे॰…। (२)

सहेतुकञ्‍चेव न च हेतुं धम्मं पटिच्‍च हेतु चेव सहेतुको च सहेतुको चेव न च हेतु च धम्मा उप्पज्‍जन्ति हेतुपच्‍चया – सहेतुकञ्‍चेव न च हेतुं एकं खन्धं पटिच्‍च तयो खन्धा हेतु च…पे॰… द्वे खन्धे…पे॰… पटिसन्धिक्खणे…पे॰…। (३)

१२९. हेतुञ्‍चेव सहेतुकञ्‍च सहेतुकञ्‍चेव न च हेतुञ्‍च धम्मं पटिच्‍च हेतु चेव सहेतुको च धम्मो उप्पज्‍जति हेतुपच्‍चया – अलोभञ्‍च सम्पयुत्तके च खन्धे पटिच्‍च अदोसो अमोहो (चक्‍कं)। लोभञ्‍च सम्पयुत्तके च खन्धे पटिच्‍च मोहो (चक्‍कं); पटिसन्धिक्खणे…पे॰…। (१)

हेतुञ्‍चेव सहेतुकञ्‍च सहेतुकञ्‍चेव न च हेतुञ्‍च धम्मं पटिच्‍च सहेतुको चेव न च हेतु धम्मो उप्पज्‍जति हेतुपच्‍चया – सहेतुकञ्‍चेव न च हेतुं एकं खन्धञ्‍च हेतुञ्‍च पटिच्‍च तयो खन्धा…पे॰… द्वे खन्धे…पे॰… पटिसन्धिक्खणे…पे॰…। (२)

हेतुञ्‍चेव सहेतुकञ्‍च सहेतुकञ्‍चेव न च हेतुञ्‍च धम्मं  पटिच्‍च हेतु चेव सहेतुको च सहेतुको चेव न च हेतु च धम्मा उप्पज्‍जन्ति हेतुपच्‍चया – सहेतुकञ्‍चेव न च हेतुं एकं खन्धञ्‍च अलोभञ्‍च पटिच्‍च तयो खन्धा अदोसो अमोहो च…पे॰… द्वे खन्धे…पे॰… पटिसन्धिक्खणे…पे॰…। (३)

(संखित्तं। एवं वित्थारेतब्बं।)

१. पच्‍चयानुलोमं

२. सङ्ख्यावारो

सुद्धं

१३०. हेतुया नव, आरम्मणे नव, अधिपतिया नव, अनन्तरे नव…पे॰… (सब्बत्थ नव), अविगते नव (एवं गणेतब्बं)।

अनुलोमं।

२. पच्‍चयपच्‍चनीयं

१. विभङ्गवारो

नअधिपतिपच्‍चयादि

१३१. हेतुञ्‍चेव  सहेतुकञ्‍च धम्मं पटिच्‍च हेतु चेव सहेतुको च धम्मो उप्पज्‍जति नअधिपतिपच्‍चया – अलोभं पटिच्‍च अदोसो अमोहो (चक्‍कं); पटिसन्धिक्खणे…पे॰… (परिपुण्णं नव), नपुरेजाते नव, नपच्छाजाते नव, नआसेवने नव।

नकम्मपच्‍चयादि

१३२. हेतुञ्‍चेव सहेतुकञ्‍च धम्मं पटिच्‍च सहेतुको चेव न च हेतु धम्मो उप्पज्‍जति नकम्मपच्‍चया – हेतुं पटिच्‍च सम्पयुत्तका चेतना। (१)

सहेतुकञ्‍चेव न च हेतुं धम्मं पटिच्‍च सहेतुको चेव न च हेतु धम्मो उप्पज्‍जति नकम्मपच्‍चया – सहेतुके चेव न च हेतू खन्धे पटिच्‍च सम्पयुत्तका चेतना; पटिसन्धिक्खणे…पे॰…।

हेतुञ्‍चेव सहेतुकञ्‍च सहेतुकञ्‍चेव न च हेतुञ्‍च धम्मं पटिच्‍च सहेतुको चेव न च हेतु धम्मो उप्पज्‍जति नकम्मपच्‍चया – हेतुञ्‍च सम्पयुत्तके च खन्धे पटिच्‍च सम्पयुत्तका चेतना… नविपाकपच्‍चया… नविप्पयुत्तपच्‍चया।

२. पच्‍चयपच्‍चनीयं

२. सङ्ख्यावारो

सुद्धं

१३३. नअधिपतिया  नव, नपुरेजाते नव, नपच्छाजाते नव, नआसेवने नव, नकम्मे तीणि, नविपाके नव, नविप्पयुत्ते नव (एवं गणेतब्बं)।

पच्‍चनीयं।

३. पच्‍चयानुलोमपच्‍चनीयं

हेतुदुकं

१३४. हेतुपच्‍चया  नअधिपतिया नव, नपुरेजाते नव, नपच्छाजाते नव, नआसेवने नव, नकम्मे तीणि, नविपाके नव, नविप्पयुत्ते नव (एवं गणेतब्बं)।

अनुलोमपच्‍चनीयं।

४. पच्‍चयपच्‍चनीयानुलोमं

नअधिपतिदुकं

१३५. नअधिपतिपच्‍चया हेतुया नव, आरम्मणे नव, अनन्तरे नव…पे॰… अविगते नव (एवं गणेतब्बं)।

पच्‍चनीयानुलोमं।

२-६. सहजात-पच्‍चय-निस्सय-संसट्ठ-सम्पयुत्तवारो

(सहजातवारोपि पच्‍चयवारोपि निस्सयवारोपि संसट्ठवारोपि सम्पयुत्तवारोपि पटिच्‍चवारसदिसा।)

७. पञ्हावारो

१. पच्‍चयानुलोमं

१. विभङ्गवारो

हेतुपच्‍चयो

१३६. हेतु  चेव सहेतुको च धम्मो हेतुस्स चेव सहेतुकस्स च धम्मस्स हेतुपच्‍चयेन पच्‍चयो – अलोभो अदोसस्स अमोहस्स हेतुपच्‍चयेन पच्‍चयो (यथा पटिच्‍चवारसदिसं)। (१)

हेतु चेव सहेतुको च धम्मो सहेतुकस्स चेव न च हेतुस्स धम्मस्स हेतुपच्‍चयेन पच्‍चयो – हेतू सम्पयुत्तकानं खन्धानं हेतुपच्‍चयेन पच्‍चयो; पटिसन्धिक्खणे…पे॰…। (२)

हेतु  चेव सहेतुको च धम्मो हेतुस्स चेव सहेतुकस्स च सहेतुकस्स चेव न च हेतुस्स च धम्मस्स  हेतुपच्‍चयेन पच्‍चयो – अलोभो अदोसस्स अमोहस्स सम्पयुत्तकानञ्‍च खन्धानं हेतुपच्‍चयेन पच्‍चयो (वित्थारेतब्बं)। (३)

आरम्मणपच्‍चयो

१३७. हेतु चेव सहेतुको च धम्मो हेतुस्स चेव सहेतुकस्स च धम्मस्स आरम्मणपच्‍चयेन पच्‍चयो – हेतुं आरब्भ हेतू उप्पज्‍जन्ति। (१)

हेतु चेव सहेतुको च धम्मो सहेतुकस्स चेव न च हेतुस्स धम्मस्स आरम्मणपच्‍चयेन पच्‍चयो – हेतुं आरब्भ सहेतुका चेव न च हेतू खन्धा उप्पज्‍जन्ति। (२)

हेतु चेव सहेतुको च धम्मो हेतुस्स चेव सहेतुकस्स च सहेतुकस्स चेव न च हेतुस्स  च धम्मस्स आरम्मणपच्‍चयेन पच्‍चयो – हेतुं आरब्भ हेतू च सम्पयुत्तका च खन्धा उप्पज्‍जन्ति। (३)

सहेतुको चेव न च हेतु धम्मो सहेतुकस्स चेव न च हेतुस्स धम्मस्स आरम्मणपच्‍चयेन पच्‍चयो – दानं दत्वा सीलं…पे॰… उपोसथकम्मं कत्वा तं पच्‍चवेक्खति, पुब्बे सुचिण्णानि पच्‍चवेक्खति। झाना वुट्ठहित्वा…पे॰… अरिया मग्गा वुट्ठहित्वा मग्गं पच्‍चवेक्खन्ति, फलं पच्‍चवेक्खन्ति। पहीने किलेसे…पे॰… विक्खम्भिते किलेसे पच्‍चवेक्खन्ति, पुब्बे समुदाचिण्णे किलेसे जानन्ति। सहेतुके चेव न च हेतू खन्धे अनिच्‍चतो…पे॰… दोमनस्सं उप्पज्‍जति। चेतोपरियञाणेन सहेतुका चेव न च हेतुचित्तसमङ्गिस्स चित्तं जानाति; आकासानञ्‍चायतनं विञ्‍ञाणञ्‍चायतनस्स…पे॰… आकिञ्‍चञ्‍ञायतनं नेवसञ्‍ञानासञ्‍ञायतनस्स…पे॰… सहेतुका चेव न च हेतू खन्धा इद्धिविधञाणस्स, चेतोपरियञाणस्स, पुब्बेनिवासानुस्सतिञाणस्स, यथाकम्मूपगञाणस्स, अनागतंसञाणस्स आरम्मणपच्‍चयेन पच्‍चयो। (१)

सहेतुको चेव न च हेतु धम्मो हेतुस्स चेव सहेतुकस्स च धम्मस्स आरम्मणपच्‍चयेन पच्‍चयो – दानं दत्वा… (यथा पठमगमनं एवं निन्‍नानं)। (२)

सहेतुको  चेव न च हेतु धम्मो हेतुस्स चेव सहेतुकस्स च सहेतुकस्स चेव न च हेतुस्स च धम्मस्स आरम्मणपच्‍चयेन पच्‍चयो – दानं दत्वा… (यथा पठमगमनं एवं निन्‍नानं)। (३)

१३८. हेतु चेव सहेतुको च सहेतुको चेव न च हेतु च धम्मा हेतुस्स चेव सहेतुकस्स च धम्मस्स आरम्मणपच्‍चयेन पच्‍चयो – हेतुञ्‍च सम्पयुत्तके च खन्धे आरब्भ हेतू उप्पज्‍जन्ति। (१)

हेतु चेव सहेतुको च सहेतुको चेव न च हेतु च धम्मा सहेतुकस्स चेव न च हेतुस्स धम्मस्स आरम्मणपच्‍चयेन पच्‍चयो – हेतुञ्‍च सम्पयुत्तके च खन्धे आरब्भ सहेतुका चेव न च हेतू खन्धा उप्पज्‍जन्ति। (२)

हेतु  चेव सहेतुको च सहेतुको चेव न च हेतु च धम्मा हेतुस्स चेव सहेतुकस्स च सहेतुकस्स चेव न च हेतुस्स च धम्मस्स आरम्मणपच्‍चयेन पच्‍चयो – हेतुञ्‍च सम्पयुत्तके च खन्धे आरब्भ हेतू च सम्पयुत्तका च खन्धा उप्पज्‍जन्ति। (३)

अधिपतिपच्‍चयो

१३९. हेतु चेव सहेतुको च धम्मो हेतुस्स चेव सहेतुकस्स च धम्मस्स अधिपतिपच्‍चयेन पच्‍चयो – आरम्मणाधिपति, सहजाताधिपति। आरम्मणाधिपति – हेतुं गरुं कत्वा हेतू उप्पज्‍जन्ति। सहजाताधिपति – हेतु चेव सहेतुकाधिपति सम्पयुत्तकानं हेतूनं अधिपतिपच्‍चयेन पच्‍चयो। (१)

हेतु चेव सहेतुको च धम्मो सहेतुकस्स चेव न च हेतुस्स धम्मस्स अधिपतिपच्‍चयेन पच्‍चयो – आरम्मणाधिपति, सहजाताधिपति। आरम्मणाधिपति – हेतुं गरुं कत्वा सहेतुका चेव न च हेतू खन्धा उप्पज्‍जन्ति। सहजाताधिपति – हेतु चेव सहेतुकाधिपति सम्पयुत्तकानं खन्धानं अधिपतिपच्‍चयेन पच्‍चयो। (२)

हेतु चेव सहेतुको च धम्मो हेतुस्स चेव सहेतुकस्स च सहेतुकस्स चेव न च हेतुस्स च धम्मस्स अधिपतिपच्‍चयेन  पच्‍चयो – आरम्मणाधिपति, सहजाताधिपति। आरम्मणाधिपति – हेतुं गरुं कत्वा  हेतू च सम्पयुत्तका च खन्धा उप्पज्‍जन्ति। सहजाताधिपति – हेतु चेव सहेतुकाधिपति सम्पयुत्तकानं खन्धानं हेतूनञ्‍च अधिपतिपच्‍चयेन पच्‍चयो। (३)

१४०. सहेतुको चेव न च हेतु धम्मो सहेतुकस्स चेव न च हेतुस्स धम्मस्स अधिपतिपच्‍चयेन पच्‍चयो – आरम्मणाधिपति, सहजाताधिपति। आरम्मणाधिपति – दानं दत्वा सीलं…पे॰… उपोसथकम्मं कत्वा तं गरुं कत्वा पच्‍चवेक्खति, पुब्बे सुचिण्णानि…पे॰… झाना वुट्ठहित्वा झानं गरुं कत्वा पच्‍चवेक्खति, अरिया मग्गा वुट्ठहित्वा मग्गं गरुं कत्वा पच्‍चवेक्खन्ति, फलं गरुं कत्वा पच्‍चवेक्खन्ति, सहेतुके चेव न च हेतू खन्धे गरुं कत्वा अस्सादेति अभिनन्दति; तं गरुं कत्वा रागो उप्पज्‍जति, दिट्ठि  उप्पज्‍जति। सहजाताधिपति – सहेतुको चेव न च हेतु अधिपति सम्पयुत्तकानं खन्धानं अधिपतिपच्‍चयेन पच्‍चयो। (१)

सहेतुको चेव न च हेतु धम्मो हेतुस्स चेव सहेतुकस्स च धम्मस्स अधिपतिपच्‍चयेन पच्‍चयो – आरम्मणाधिपति, सहजाताधिपति। आरम्मणाधिपति – दानं दत्वा… (पठमगमनंयेव)। सहजाताधिपति – सहेतुको चेव न  च हेतु अधिपति सम्पयुत्तकानं हेतूनं अधिपतिपच्‍चयेन पच्‍चयो। (२)

सहेतुको चेव न च हेतु धम्मो हेतुस्स चेव सहेतुकस्स च सहेतुकस्स चेव न च हेतुस्स च धम्मस्स अधिपतिपच्‍चयेन पच्‍चयो – आरम्मणाधिपति, सहजाताधिपति। आरम्मणाधिपति – दानं दत्वा… (पठमगमनंयेव)। सहजाताधिपति – सहेतुको चेव न च हेतु अधिपति सम्पयुत्तकानं खन्धानं हेतूनञ्‍च अधिपतिपच्‍चयेन पच्‍चयो। (३)

१४१. हेतु चेव सहेतुको च सहेतुको चेव न च हेतु च धम्मा हेतुस्स चेव सहेतुकस्स च धम्मस्स अधिपतिपच्‍चयेन पच्‍चयो। आरम्मणाधिपति – हेतू च सम्पयुत्तके च खन्धे गरुं कत्वा हेतू उप्पज्‍जन्ति। (१)

हेतु चेव सहेतुको च सहेतुको चेव न च हेतु च धम्मा सहेतुकस्स चेव न च हेतुस्स धम्मस्स अधिपतिपच्‍चयेन पच्‍चयो। आरम्मणाधिपति  – हेतुञ्‍च सम्पयुत्तके च खन्धे गरुं कत्वा सहेतुका चेव न च हेतू खन्धा उप्पज्‍जन्ति। (२)

हेतु चेव सहेतुको च सहेतुको चेव न च हेतु च धम्मा हेतुस्स चेव सहेतुकस्स च सहेतुकस्स चेव न च हेतुस्स च धम्मस्स अधिपतिपच्‍चयेन पच्‍चयो। आरम्मणाधिपति – हेतुञ्‍च सम्पयुत्तके च खन्धे गरुं कत्वा हेतू च सम्पयुत्तका च खन्धा उप्पज्‍जन्ति। (३)

अनन्तरपच्‍चयो

१४२. हेतु चेव सहेतुको च धम्मो हेतुस्स चेव सहेतुकस्स च धम्मस्स अनन्तरपच्‍चयेन  पच्‍चयो – पुरिमा पुरिमा हेतू पच्छिमानं पच्छिमानं हेतूनं अनन्तरपच्‍चयेन पच्‍चयो। (१)

हेतु चेव सहेतुको च धम्मो सहेतुकस्स चेव न च हेतुस्स धम्मस्स अनन्तरपच्‍चयेन पच्‍चयो – पुरिमा पुरिमा  हेतू पच्छिमानं पच्छिमानं सहेतुकानञ्‍चेव न च हेतूनं खन्धानं अनन्तरपच्‍चयेन पच्‍चयो। (२)

हेतु चेव सहेतुको च धम्मो हेतुस्स चेव सहेतुकस्स च सहेतुकस्स चेव न च हेतुस्स च धम्मस्स अनन्तरपच्‍चयेन पच्‍चयो – पुरिमा पुरिमा हेतू पच्छिमानं पच्छिमानं हेतूनं सम्पयुत्तकानञ्‍च खन्धानं अनन्तरपच्‍चयेन पच्‍चयो। (३)

१४३. सहेतुको चेव न च हेतु धम्मो सहेतुकस्स चेव न च हेतुस्स धम्मस्स अनन्तरपच्‍चयेन पच्‍चयो – पुरिमा पुरिमा सहेतुका चेव न च हेतू खन्धा पच्छिमानं पच्छिमानं सहेतुकानञ्‍चेव न च हेतूनं खन्धानं अनन्तरपच्‍चयेन पच्‍चयो; अनुलोमं गोत्रभुस्स… अनुलोमं वोदानस्स…पे॰… निरोधा वुट्ठहन्तस्स, नेवसञ्‍ञानासञ्‍ञायतनं फलसमापत्तिया अनन्तरपच्‍चयेन पच्‍चयो। (१)

सहेतुको चेव न च हेतु धम्मो हेतुस्स चेव सहेतुकस्स च धम्मस्स अनन्तरपच्‍चयेन पच्‍चयो – पुरिमा पुरिमा सहेतुका चेव न च हेतू खन्धा पच्छिमानं पच्छिमानं हेतूनं अनन्तरपच्‍चयेन पच्‍चयो; अनुलोमं गोत्रभुस्स… (संखित्तं)। (२)

सहेतुको  चेव न च हेतु धम्मो हेतुस्स चेव सहेतुकस्स च सहेतुकस्स चेव न च हेतुस्स च धम्मस्स अनन्तरपच्‍चयेन पच्‍चयो – पुरिमा पुरिमा सहेतुका चेव न च हेतू खन्धा पच्छिमानं पच्छिमानं हेतूनं सम्पयुत्तकानञ्‍च खन्धानं अनन्तरपच्‍चयेन पच्‍चयो; अनुलोमं गोत्रभुस्स…पे॰…। (३)

(सहेतुको चेव न च हेतुमूलकं तीणिपि एकसदिसा।)

१४४. हेतु  चेव सहेतुको च सहेतुको चेव न च हेतु च धम्मा हेतुस्स चेव सहेतुकस्स च धम्मस्स अनन्तरपच्‍चयेन पच्‍चयो  – पुरिमा पुरिमा हेतू च सम्पयुत्तका च खन्धा पच्छिमानं पच्छिमानं हेतूनं अनन्तरपच्‍चयेन पच्‍चयो। (१)

हेतु चेव सहेतुको च सहेतुको चेव न च हेतु च धम्मा सहेतुकस्स चेव न च हेतुस्स धम्मस्स अनन्तरपच्‍चयेन पच्‍चयो – पुरिमा पुरिमा हेतू च सम्पयुत्तका च खन्धा पच्छिमानं पच्छिमानं सहेतुकानञ्‍चेव न च हेतूनं खन्धानं अनन्तरपच्‍चयेन पच्‍चयो।(२)

हेतु चेव सहेतुको च सहेतुको चेव न च हेतु च धम्मा हेतुस्स चेव सहेतुकस्स च सहेतुकस्स चेव न च हेतुस्स च धम्मस्स अनन्तरपच्‍चयेन पच्‍चयो – पुरिमा पुरिमा हेतू च सम्पयुत्तका च खन्धा पच्छिमानं पच्छिमानं हेतूनं सम्पयुत्तकानञ्‍च खन्धानं अनन्तरपच्‍चयेन पच्‍चयो। (३)

सहजातपच्‍चयादि

१४५. हेतु चेव सहेतुको च धम्मो हेतुस्स चेव सहेतुकस्स च धम्मस्स सहजातपच्‍चयेन पच्‍चयो… अञ्‍ञमञ्‍ञपच्‍चयेन पच्‍चयो… निस्सयपच्‍चयेन पच्‍चयो (तीणिपि पच्‍चया पटिच्‍चवारे हेतुसदिसा)।

उपनिस्सयपच्‍चयो

१४६. हेतु चेव सहेतुको च धम्मो हेतुस्स चेव सहेतुकस्स च धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो – हेतू हेतूनं उपनिस्सयपच्‍चयेन पच्‍चयो। (मूलं कातब्बं) हेतू सहेतुकानञ्‍चेव  न च हेतूनं खन्धानं उपनिस्सयपच्‍चयेन पच्‍चयो। (मूलं कातब्बं) हेतू हेतूनं सम्पयुत्तकानञ्‍च खन्धानं उपनिस्सयपच्‍चयेन पच्‍चयो (इमेसं द्विन्‍नम्पि पञ्हानं मूलानि पुच्छितब्बानि)।

सहेतुको चेव न च हेतु धम्मो सहेतुकस्स चेव न च हेतुस्स च धम्मस्स  उपनिस्सयपच्‍चयेन  पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो – सद्धं उपनिस्साय दानं देति…पे॰… समापत्तिं उप्पादेति, मानं जप्पेति, दिट्ठिं गण्हाति, सीलं…पे॰… पत्थनं उपनिस्साय दानं देति…पे॰… सङ्घं भिन्दति; सद्धा…पे॰… पत्थना सद्धाय…पे॰… पत्थनाय मग्गस्स फलसमापत्तिया उपनिस्सयपच्‍चयेन पच्‍चयो। (१)

(सहेतुको चेव न च हेतुमूलके इमिनाकारेन वित्थारेतब्बा अवसेसा द्वे पञ्हा।)

हेतु चेव सहेतुको च सहेतुको चेव न च हेतु च धम्मा हेतुस्स चेव सहेतुकस्स च धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो – हेतू च सम्पयुत्तका च खन्धा हेतूनं उपनिस्सयपच्‍चयेन पच्‍चयो। (द्वे मूलानि पुच्छितब्बानि) हेतू च सम्पयुत्तका च खन्धा सहेतुकानञ्‍चेव न च हेतूनं खन्धानं उपनिस्सयपच्‍चयेन पच्‍चयो। (मूलं पुच्छितब्बं) हेतू च सम्पयुत्तका च खन्धा हेतूनं सम्पयुत्तकानञ्‍च खन्धानं उपनिस्सयपच्‍चयेन पच्‍चयो। (१)

आसेवनपच्‍चयो

१४७. हेतु चेव सहेतुको च धम्मो हेतुस्स चेव सहेतुकस्स च धम्मस्स आसेवनपच्‍चयेन पच्‍चयो (अनन्तरसदिसं)।

कम्मपच्‍चयो

१४८. सहेतुको चेव न च हेतु धम्मो सहेतुकस्स चेव न च हेतुस्स धम्मस्स कम्मपच्‍चयेन पच्‍चयो – सहजाता, नानाक्खणिका। सहजाता – सहेतुका चेव न च हेतू चेतना सम्पयुत्तकानं खन्धानं कम्मपच्‍चयेन पच्‍चयो; पटिसन्धिक्खणे…पे॰…। नानाक्खणिका  – सहेतुका चेव न च हेतू चेतना विपाकानं  सहेतुकानञ्‍चेव न च हेतूनं खन्धानं कम्मपच्‍चयेन पच्‍चयो। (१)

सहेतुको चेव न च हेतु धम्मो हेतुस्स चेव सहेतुकस्स च धम्मस्स कम्मपच्‍चयेन पच्‍चयो  – सहजाता, नानाक्खणिका। सहजाता – सहेतुका चेव न च हेतू चेतना सम्पयुत्तकानं हेतूनं कम्मपच्‍चयेन पच्‍चयो; पटिसन्धिक्खणे…पे॰…। नानाक्खणिका – सहेतुका चेव न च हेतू चेतना विपाकानं हेतूनं कम्मपच्‍चयेन पच्‍चयो। (२)

सहेतुको चेव न च हेतु धम्मो हेतुस्स चेव सहेतुकस्स च सहेतुकस्स चेव न च हेतुस्स च धम्मस्स कम्मपच्‍चयेन पच्‍चयो – सहजाता, नानाक्खणिका। सहजाता – सहेतुका चेव न च हेतू चेतना सम्पयुत्तकानं खन्धानं हेतूनञ्‍च कम्मपच्‍चयेन पच्‍चयो; पटिसन्धिक्खणे…पे॰…। नानाक्खणिका – सहेतुका चेव न च हेतू चेतना विपाकानं खन्धानं हेतूनञ्‍च कम्मपच्‍चयेन पच्‍चयो। (३)

विपाकपच्‍चयो

१४९. हेतु चेव सहेतुको च धम्मो हेतुस्स चेव सहेतुकस्स च धम्मस्स विपाकपच्‍चयेन पच्‍चयो – विपाको अलोभो अदोसस्स अमोहस्स च विपाकपच्‍चयेन पच्‍चयो (चक्‍कं); पटिसन्धिक्खणे अलोभो (यथा हेतुपच्‍चया एवं वित्थारेतब्बं, नवपि विपाकन्ति नियामेतब्बं)।

आहारपच्‍चयादि

१५०. सहेतुको चेव न च हेतु धम्मो सहेतुकस्स चेव न च हेतुस्स धम्मस्स आहारपच्‍चयेन पच्‍चयो… तीणि।

हेतु चेव सहेतुको च धम्मो हेतुस्स चेव सहेतुकस्स च धम्मस्स इन्द्रियपच्‍चयेन पच्‍चयो (इन्द्रियन्ति नियामेतब्बं, नवपि परिपुण्णं)।

सहेतुको चेव न च हेतु धम्मो सहेतुकस्स चेव न च हेतुस्स धम्मस्स  झानपच्‍चयेन पच्‍चयो… तीणि।

हेतु  चेव सहेतुको च धम्मो हेतुस्स चेव सहेतुकस्स च धम्मस्स मग्गपच्‍चयेन पच्‍चयो … सम्पयुत्तपच्‍चयेन पच्‍चयो… अत्थिपच्‍चयेन पच्‍चयो… नत्थिपच्‍चयेन पच्‍चयो… विगतपच्‍चयेन पच्‍चयो… अविगतपच्‍चयेन पच्‍चयो।

१. पच्‍चयानुलोमं

२. सङ्ख्यावारो

सुद्धं

१५१. हेतुया तीणि, आरम्मणे नव, अधिपतिया नव, अनन्तरे नव, समनन्तरे नव, सहजाते नव, अञ्‍ञमञ्‍ञे नव, निस्सये नव, उपनिस्सये नव, आसेवने नव, कम्मे तीणि, विपाके नव, आहारे तीणि, इन्द्रिये नव, झाने तीणि, मग्गे नव, सम्पयुत्ते नव, अत्थिया नव, नत्थिया नव, विगते नव, अविगते नव (एवं गणेतब्बं)।

अनुलोमं।

पच्‍चनीयुद्धारो

१५२. हेतु चेव सहेतुको च धम्मो हेतुस्स चेव सहेतुकस्स च धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो। (१)

हेतु चेव सहेतुको च धम्मो सहेतुकस्स चेव न च हेतुस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो। (२)

हेतु चेव सहेतुको च धम्मो हेतुस्स चेव सहेतुकस्स च सहेतुकस्स चेव न च हेतुस्स च धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो। (३)

१५३. सहेतुको चेव न च हेतु धम्मो सहेतुकस्स  चेव न च हेतुस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… कम्मपच्‍चयेन पच्‍चयो। (१)

सहेतुको  चेव न च हेतु धम्मो हेतुस्स चेव सहेतुकस्स च धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… कम्मपच्‍चयेन पच्‍चयो। (२)

सहेतुको चेव न च हेतु धम्मो हेतुस्स चेव सहेतुकस्स च सहेतुकस्स चेव न च हेतुस्स च धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… कम्मपच्‍चयेन पच्‍चयो। (३)

१५४. हेतु चेव सहेतुको च सहेतुको चेव न च हेतु च धम्मा हेतुस्स चेव सहेतुकस्स च धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो। (१)

हेतु चेव सहेतुको च सहेतुको चेव न च हेतु च धम्मा सहेतुकस्स चेव न च हेतुस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो। (२)

हेतु चेव सहेतुको च सहेतुको चेव न च हेतु च धम्मा हेतुस्स चेव सहेतुकस्स च सहेतुकस्स चेव न च हेतुस्स च धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो। (३)

२. पच्‍चयपच्‍चनीयं

२. सङ्ख्यावारो

१५५. नहेतुया नव (संखित्तं। सब्बत्थ नव, एवं गणेतब्बं)।

पच्‍चनीयं।

३. पच्‍चयानुलोमपच्‍चनीयं

हेतुदुकं

१५६. हेतुपच्‍चया  नआरम्मणे तीणि, नअधिपतिया तीणि, नअनन्तरे  तीणि, नसमनन्तरे तीणि, नउपनिस्सये तीणि (संखित्तं। सब्बत्थ तीणि), नमग्गे तीणि, नोनत्थिया तीणि, नोविगते तीणि (एवं गणेतब्बं)।

अनुलोमपच्‍चनीयं

४. पच्‍चयपच्‍चनीयानुलोमं

नहेतुदुकं

१५७. नहेतुपच्‍चया आरम्मणे नव, अधिपतिया नव, अनन्तरे नव, समनन्तरे नव, सहजाते तीणि, अञ्‍ञमञ्‍ञे तीणि, निस्सये तीणि, उपनिस्सये नव, आसेवने नव, कम्मे तीणि, विपाके तीणि, आहारे तीणि, इन्द्रिये तीणि, झाने तीणि, मग्गे तीणि, सम्पयुत्ते तीणि, अत्थिया तीणि, नत्थिया नव, विगते नव, अविगते तीणि (एवं गणेतब्बं)।

पच्‍चनीयानुलोमं।

हेतुसहेतुकदुकं निट्ठितं।

५. हेतुहेतुसम्पयुत्तदुकं

१. पटिच्‍चवारो

१५८. हेतुञ्‍चेव  हेतुसम्पयुत्तञ्‍च धम्मं पटिच्‍च हेतु चेव हेतुसम्पयुत्तो च धम्मो उप्पज्‍जति हेतुपच्‍चया – अलोभं पटिच्‍च अदोसो अमोहो (चक्‍कं)। लोभं पटिच्‍च मोहो (चक्‍कं); पटिसन्धिक्खणे…पे॰… (यथा हेतुसहेतुकदुकं एवं वित्थारेतब्बं, निन्‍नानाकरणं)।

हेतुहेतुसम्पयुत्तदुकं निट्ठितं।

६. नहेतुसहेतुकदुकं

१. पटिच्‍चवारो

१. पच्‍चयानुलोमं

१. विभङ्गवारो

हेतुपच्‍चयो

१५९. नहेतुं  सहेतुकं धम्मं पटिच्‍च नहेतु सहेतुको धम्मो उप्पज्‍जति हेतुपच्‍चया – नहेतुं सहेतुकं एकं खन्धं पटिच्‍च तयो खन्धा…पे॰… द्वे खन्धे…पे॰… पटिसन्धिक्खणे…पे॰…। (१)

नहेतुं सहेतुकं धम्मं पटिच्‍च नहेतु अहेतुको धम्मो उप्पज्‍जति हेतुपच्‍चया – नहेतू सहेतुके खन्धे पटिच्‍च चित्तसमुट्ठानं रूपं; पटिसन्धिक्खणे…पे॰…। (२)

नहेतुं सहेतुकं धम्मं पटिच्‍च नहेतु सहेतुको च नहेतु अहेतुको च धम्मा उप्पज्‍जन्ति हेतुपच्‍चया – नहेतुं सहेतुकं एकं खन्धं पटिच्‍च तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… पटिसन्धिक्खणे…पे॰…। (३)

१६०. नहेतुं अहेतुकं धम्मं पटिच्‍च नहेतु अहेतुको धम्मो उप्पज्‍जति हेतुपच्‍चया  …पे॰… एकं महाभूतं पटिच्‍च…पे॰… महाभूते पटिच्‍च चित्तसमुट्ठानं रूपं कटत्तारूपं उपादारूपं। (१)

नहेतुं अहेतुकं धम्मं पटिच्‍च नहेतु सहेतुको धम्मो उप्पज्‍जति हेतुपच्‍चया – पटिसन्धिक्खणे वत्थुं पटिच्‍च नहेतू सहेतुका खन्धा। (२)

नहेतुं अहेतुकं धम्मं पटिच्‍च नहेतु सहेतुको च नहेतु अहेतुको च धम्मा उप्पज्‍जन्ति हेतुपच्‍चया – पटिसन्धिक्खणे वत्थुं पटिच्‍च नहेतू सहेतुका खन्धा, महाभूते पटिच्‍च कटत्तारूपं। (३)

१६१. नहेतुं सहेतुकञ्‍च नहेतुं अहेतुकञ्‍च धम्मं पटिच्‍च नहेतु सहेतुको धम्मो उप्पज्‍जति हेतुपच्‍चया – पटिसन्धिक्खणे नहेतुं सहेतुकं एकं खन्धञ्‍च  वत्थुञ्‍च पटिच्‍च तयो खन्धा…पे॰… द्वे खन्धे च…पे॰…। (१)

नहेतुं सहेतुकञ्‍च नहेतुं अहेतुकञ्‍च धम्मं पटिच्‍च नहेतु अहेतुको धम्मो उप्पज्‍जति हेतुपच्‍चया – नहेतू सहेतुके खन्धे च महाभूते च पटिच्‍च चित्तसमुट्ठानं रूपं; पटिसन्धिक्खणे…पे॰…। (२)

नहेतुं  सहेतुकञ्‍च नहेतुं अहेतुकञ्‍च धम्मं पटिच्‍च नहेतु सहेतुको च नहेतु अहेतुको च धम्मा उप्पज्‍जन्ति हेतुपच्‍चया – पटिसन्धिक्खणे नहेतुं सहेतुकं एकं खन्धञ्‍च वत्थुञ्‍च पटिच्‍च तयो खन्धा…पे॰… द्वे खन्धे…पे॰… नहेतू सहेतुके खन्धे च महाभूते च पटिच्‍च कटत्तारूपं। (३)

आरम्मणपच्‍चयो

१६२. नहेतुं सहेतुकं धम्मं पटिच्‍च नहेतु सहेतुको धम्मो उप्पज्‍जति आरम्मणपच्‍चया – नहेतुं सहेतुकं एकं खन्धं पटिच्‍च तयो खन्धा…पे॰… द्वे खन्धे…पे॰… पटिसन्धिक्खणे…पे॰…। (१)

नहेतुं  अहेतुकं धम्मं पटिच्‍च नहेतु अहेतुको धम्मो उप्पज्‍जति आरम्मणपच्‍चया – नहेतुं अहेतुकं एकं खन्धं पटिच्‍च तयो खन्धा…पे॰… पटिसन्धिक्खणे…पे॰…। (२)

नहेतुं अहेतुकं धम्मं पटिच्‍च नहेतु सहेतुको धम्मो उप्पज्‍जति आरम्मणपच्‍चया – पटिसन्धिक्खणे वत्थुं पटिच्‍च नहेतू सहेतुका खन्धा। (३)

नहेतुं सहेतुकञ्‍च नहेतुं अहेतुकञ्‍च धम्मं पटिच्‍च नहेतु सहेतुको धम्मो उप्पज्‍जति आरम्मणपच्‍चया – पटिसन्धिक्खणे नहेतुं सहेतुकं एकं खन्धञ्‍च वत्थुञ्‍च पटिच्‍च तयो खन्धा…पे॰… द्वे खन्धे…पे॰… (संखित्तं। एवं विभजितब्बं)।

१. पच्‍चयानुलोमं

२. सङ्ख्यावारो

सुद्धं

१६३. हेतुया नव, आरम्मणे चत्तारि, अधिपतिया पञ्‍च, अनन्तरे  चत्तारि, समनन्तरे चत्तारि, सहजाते नव, अञ्‍ञमञ्‍ञे छ, निस्सये नव, उपनिस्सये चत्तारि, पुरेजाते द्वे, आसेवने द्वे, कम्मे नव, विपाके नव, आहारे नव (संखित्तं। सब्बत्थ नव), सम्पयुत्ते चत्तारि, विप्पयुत्ते नव, अत्थिया नव, नत्थिया चत्तारि, विगते चत्तारि, अविगते नव (एवं गणेतब्बं)।

अनुलोमं।

२. पच्‍चयपच्‍चनीयं

१. विभङ्गवारो

नहेतुपच्‍चयो

१६४. नहेतुं  अहेतुकं धम्मं पटिच्‍च नहेतु अहेतुको धम्मो उप्पज्‍जति नहेतुपच्‍चया  – नहेतुं अहेतुकं एकं खन्धं पटिच्‍च तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… पटिसन्धिक्खणे (याव असञ्‍ञसत्ता मोहो नत्थि)। (१)

नआरम्मणपच्‍चयो

१६५. नहेतुं सहेतुकं धम्मं पटिच्‍च नहेतु अहेतुको धम्मो उप्पज्‍जति नआरम्मणपच्‍चया – नहेतू सहेतुके खन्धे पटिच्‍च चित्तसमुट्ठानं रूपं; पटिसन्धिक्खणे…पे॰…। (१)

नहेतुं अहेतुकं धम्मं पटिच्‍च नहेतु अहेतुको धम्मो उप्पज्‍जति नआरम्मणपच्‍चया – नहेतू अहेतुके खन्धे पटिच्‍च चित्तसमुट्ठानं रूपं; पटिसन्धिक्खणे…पे॰… (याव असञ्‍ञसत्ता)। (१)

नहेतुं सहेतुकञ्‍च नहेतुं अहेतुकञ्‍च धम्मं पटिच्‍च नहेतु अहेतुको धम्मो उप्पज्‍जति नआरम्मणपच्‍चया – नहेतू सहेतुके खन्धे च महाभूते च पटिच्‍च चित्तसमुट्ठानं रूपं; पटिसन्धिक्खणे…पे॰… (संखित्तं)।

२. पच्‍चयपच्‍चनीयं

२. सङ्ख्यावारो

सुद्धं

१६६. नहेतुया एकं, नआरम्मणे तीणि, नअधिपतिया नव, नअनन्तरे  तीणि, नसमनन्तरे तीणि, नअञ्‍ञमञ्‍ञे तीणि, नउपनिस्सये तीणि, नपुरेजाते नव, नपच्छाजाते नव, नआसेवने नव, नकम्मे द्वे, नविपाके पञ्‍च, नआहारे एकं, नइन्द्रिये एकं, नझाने एकं, नमग्गे एकं, नसम्पयुत्ते तीणि, नविप्पयुत्ते द्वे, नोनत्थिया तीणि, नोविगते तीणि (एवं गणेतब्बं)।

पच्‍चनीयं।

३. पच्‍चयानुलोमपच्‍चनीयं

हेतुदुकं

१६७. हेतुपच्‍चया  नआरम्मणे तीणि, नअधिपतिया नव, नअनन्तरे नव, नसमनन्तरे नव, नअञ्‍ञमञ्‍ञे नव, नउपनिस्सये तीणि, नपुरेजाते नव, नपच्छाजाते नव, नआसेवने नव, नकम्मे एकं, नविपाके पञ्‍च, नसम्पयुत्ते तीणि, नविप्पयुत्ते एकं, नोनत्थिया तीणि, नोविगते तीणि (एवं गणेतब्बं)।

अनुलोमपच्‍चनीयं।

४. पच्‍चयपच्‍चनीयानुलोमं

नहेतुदुकं

१६८. नहेतुपच्‍चया आरम्मणे एकं…पे॰… आहारे एकं…पे॰… झाने एकं, सम्पयुत्ते एकं, विप्पयुत्ते एकं…पे॰… विगते एकं, अविगते एकं (एवं गणेतब्बं)।

पच्‍चनीयानुलोमं।

२. सहजातवारो

(सहजातवारेपि एवं गणेतब्बं।)

३. पच्‍चयवारो

१-४. पच्‍चयानुलोमादि

१६९. नहेतुं  सहेतुकं धम्मं पच्‍चया नहेतु सहेतुको धम्मो उप्पज्‍जति हेतुपच्‍चया… तीणि।

नहेतुं अहेतुकं धम्मं पच्‍चया नहेतु  अहेतुको धम्मो उप्पज्‍जति हेतुपच्‍चया – एकं महाभूतं पच्‍चया तयो महाभूता, महाभूते पच्‍चया चित्तसमुट्ठानं रूपं, कटत्तारूपं, उपादारूपं। (१)

नहेतुं  अहेतुकं धम्मं पच्‍चया नहेतु सहेतुको धम्मो उप्पज्‍जति हेतुपच्‍चया – वत्थुं पच्‍चया नहेतू सहेतुका खन्धा; पटिसन्धिक्खणे…पे॰… (२)

नहेतुं अहेतुकं धम्मं पच्‍चया नहेतु सहेतुको च नहेतु अहेतुको च धम्मा उप्पज्‍जन्ति हेतुपच्‍चया – वत्थुं पच्‍चया नहेतू सहेतुका खन्धा, महाभूते पच्‍चया चित्तसमुट्ठानं रूपं; पटिसन्धिक्खणे…पे॰…(३)

नहेतुं सहेतुकञ्‍च नहेतुं अहेतुकञ्‍च धम्मं पच्‍चया नहेतु सहेतुको धम्मो उप्पज्‍जति हेतुपच्‍चया (घटना तीणि, पवत्तिपटिसन्धि परिपुण्णं। संखित्तं)।

१७०. हेतुया नव, आरम्मणे चत्तारि…पे॰… अञ्‍ञमञ्‍ञे छ…पे॰… पुरेजाते आसेवने चत्तारि…पे॰… अविगते नव (एवं गणेतब्बं)।

अनुलोमं।

१७१. नहेतुया एकं, नआरम्मणे तीणि…पे॰… नोविगते तीणि।

पच्‍चनीयं।

४. निस्सयवारो

(निस्सयवारो पच्‍चयवारसदिसो।)

५. संसट्ठवारो

१-४. पच्‍चयानुलोमादि

१७२. नहेतुं  सहेतुकं धम्मं संसट्ठो नहेतु सहेतुको धम्मो उप्पज्‍जति हेतुपच्‍चया – नहेतुं सहेतुकं एकं खन्धं…पे॰… पटिसन्धिक्खणे…पे॰…।

१७३. हेतुया  एकं, आरम्मणे द्वे, अधिपतिया एकं, अनन्तरे द्वे (सब्बत्थ द्वे), मग्गे एकं…पे॰… अविगते द्वे।

अनुलोमं।

१७४. नहेतुं  अहेतुकं धम्मं संसट्ठो नहेतु अहेतुको धम्मो उप्पज्‍जति नहेतुपच्‍चया – नहेतुं अहेतुकं एकं खन्धं…पे॰… पटिसन्धिक्खणे…पे॰…।

१७५. नहेतुया एकं, नअधिपतिया द्वे, नपुरेजाते द्वे, नपच्छाजाते द्वे, नआसेवने द्वे, नकम्मे द्वे, नविपाके द्वे, नझाने एकं, नमग्गे एकं, नविप्पयुत्ते द्वे।

पच्‍चनीयं।

(एवं अवसेसापि द्वे गणना गणेतब्बा।)

६. सम्पयुत्तवारो

(सम्पयुत्तवारो संसट्ठवारसदिसो)

७. पञ्हावारो

१. पच्‍चयानुलोमं

१. विभङ्गवारो

आरम्मणपच्‍चयो

१७६. नहेतु  सहेतुको धम्मो नहेतुसहेतुकस्स धम्मस्स आरम्मणपच्‍चयेन पच्‍चयो – दानं दत्वा सीलं…पे॰… उपोसथकम्मं कत्वा तं पच्‍चवेक्खति, पुब्बे सुचिण्णानि पच्‍चवेक्खति; झानं…पे॰… अरिया मग्गा वुट्ठहित्वा मग्गं पच्‍चवेक्खन्ति, फलं पच्‍चवेक्खन्ति; पहीने किलेसे…पे॰… विक्खम्भिते किलेसे…पे॰… पुब्बे…पे॰… नहेतू सहेतुके खन्धे अनिच्‍चतो…पे॰… दोमनस्सं उप्पज्‍जति; कुसलाकुसले निरुद्धे नहेतु सहेतुको विपाको तदारम्मणता उप्पज्‍जति; चेतोपरियञाणेन नहेतुसहेतुकचित्तसमङ्गिस्स  चित्तं जानाति, आकासानञ्‍चायतनं…पे॰… आकिञ्‍चञ्‍ञायतनं…पे॰… नहेतू सहेतुका खन्धा इद्धिविधञाणस्स, चेतोपरियञाणस्स, पुब्बेनिवासानुस्सतिञाणस्स, यथाकम्मूपगञाणस्स, अनागतंसञाणस्स, आरम्मणपच्‍चयेन पच्‍चयो; नहेतू सहेतुके खन्धे आरब्भ नहेतू सहेतुका खन्धा उप्पज्‍जन्ति। (१)

नहेतु सहेतुको धम्मो नहेतुअहेतुकस्स धम्मस्स आरम्मणपच्‍चयेन पच्‍चयो – नहेतू सहेतुके खन्धे अनिच्‍चतो…पे॰… दोमनस्सं  उप्पज्‍जति, कुसलाकुसले निरुद्धे नहेतु अहेतुको विपाको तदारम्मणता उप्पज्‍जति, नहेतू सहेतुके खन्धे आरब्भ नहेतू अहेतुका खन्धा उप्पज्‍जन्ति। (२)

१७७. नहेतु  अहेतुको धम्मो नहेतुअहेतुकस्स धम्मस्स आरम्मणपच्‍चयेन पच्‍चयो – निब्बानं आवज्‍जनाय आरम्मणपच्‍चयेन पच्‍चयो; चक्खुं…पे॰… वत्थुं… नहेतू अहेतुके खन्धे अनिच्‍चतो…पे॰… दोमनस्सं उप्पज्‍जति; कुसलाकुसले निरुद्धे नहेतु अहेतुको विपाको तदारम्मणता उप्पज्‍जति। रूपायतनं चक्खुविञ्‍ञाणस्स…पे॰… फोट्ठब्बायतनं कायविञ्‍ञाणस्स…पे॰… नहेतू अहेतुके खन्धे आरब्भ नहेतू अहेतुका खन्धा उप्पज्‍जन्ति। (१)

नहेतु अहेतुको धम्मो नहेतुसहेतुकस्स धम्मस्स आरम्मणपच्‍चयेन पच्‍चयो – अरिया निब्बानं पच्‍चवेक्खन्ति; निब्बानं गोत्रभुस्स, वोदानस्स, मग्गस्स, फलस्स आरम्मणपच्‍चयेन पच्‍चयो; चक्खुं…पे॰… वत्थुं… नहेतू अहेतुके खन्धे अनिच्‍चतो  …पे॰… दोमनस्सं उप्पज्‍जति; कुसलाकुसले निरुद्धे नहेतु सहेतुको विपाको तदारम्मणता उप्पज्‍जति; दिब्बेन चक्खुना रूपं पस्सति, दिब्बाय सोतधातुया सद्दं सुणाति। चेतोपरियञाणेन नहेतुअहेतुकचित्तसमङ्गिस्स चित्तं जानाति। नहेतू अहेतुका खन्धा इद्धिविधञाणस्स, चेतोपरियञाणस्स, पुब्बेनिवासानुस्सतिञाणस्स, अनागतंसञाणस्स, आरम्मणपच्‍चयेन पच्‍चयो; नहेतू अहेतुके खन्धे आरब्भ नहेतू सहेतुका खन्धा उप्पज्‍जन्ति। (२)

अधिपतिपच्‍चयो

१७८. नहेतु सहेतुको धम्मो नहेतुसहेतुकस्स धम्मस्स अधिपतिपच्‍चयेन पच्‍चयो – आरम्मणाधिपति, सहजाताधिपति। आरम्मणाधिपति – दानं दत्वा सीलं समादियित्वा उपोसथकम्मं कत्वा तं गरुं कत्वा पच्‍चवेक्खति, पुब्बे सुचिण्णानि गरुं कत्वा पच्‍चवेक्खति, झानं…पे॰… अरिया मग्गा वुट्ठहित्वा मग्गं गरुं कत्वा पच्‍चवेक्खन्ति, फलं गरुं कत्वा पच्‍चवेक्खन्ति। नहेतू सहेतुके खन्धे गरुं कत्वा अस्सादेति अभिनन्दति, तं गरुं कत्वा रागो उप्पज्‍जति, दिट्ठि उप्पज्‍जति। सहजाताधिपति – नहेतुसहेतुकाधिपति  सम्पयुत्तकानं खन्धानं अधिपतिपच्‍चयेन पच्‍चयो। (१)

नहेतु सहेतुको धम्मो नहेतुअहेतुकस्स धम्मस्स अधिपतिपच्‍चयेन पच्‍चयो। सहजाताधिपति – नहेतु सहेतुकाधिपति चित्तसमुट्ठानानं रूपानं अधिपतिपच्‍चयेन पच्‍चयो। (२)

नहेतु  सहेतुको धम्मो नहेतुसहेतुकस्स च नहेतुअहेतुकस्स च धम्मस्स अधिपतिपच्‍चयेन पच्‍चयो। सहजाताधिपति – नहेतु सहेतुकाधिपति सम्पयुत्तकानं  खन्धानं चित्तसमुट्ठानानञ्‍च रूपानं अधिपतिपच्‍चयेन पच्‍चयो। (३)

नहेतु अहेतुको धम्मो नहेतुसहेतुकस्स धम्मस्स अधिपतिपच्‍चयेन पच्‍चयो। आरम्मणाधिपति – अरिया निब्बानं गरुं कत्वा पच्‍चवेक्खन्ति; निब्बानं गोत्रभुस्स, वोदानस्स, मग्गस्स, फलस्स अधिपतिपच्‍चयेन पच्‍चयो; चक्खुं…पे॰… वत्थुं… नहेतू अहेतुके खन्धे गरुं कत्वा अस्सादेति अभिनन्दति, तं गरुं कत्वा रागो उप्पज्‍जति, दिट्ठि उप्पज्‍जति। (१)

अनन्तरपच्‍चयो

१७९. नहेतु सहेतुको धम्मो नहेतुसहेतुकस्स धम्मस्स अनन्तरपच्‍चयेन पच्‍चयो – पुरिमा पुरिमा नहेतू सहेतुका खन्धा पच्छिमानं पच्छिमानं नहेतुसहेतुकानं खन्धानं अनन्तरपच्‍चयेन पच्‍चयो; अनुलोमं गोत्रभुस्स…पे॰… नेवसञ्‍ञानासञ्‍ञायतनं फलसमापत्तिया अनन्तरपच्‍चयेन पच्‍चयो। (१)

नहेतु सहेतुको धम्मो नहेतुअहेतुकस्स धम्मस्स अनन्तरपच्‍चयेन पच्‍चयो – नहेतु सहेतुकं चुतिचित्तं नहेतुअहेतुकस्स उपपत्तिचित्तस्स अनन्तरपच्‍चयेन पच्‍चयो; नहेतु सहेतुकं भवङ्गं आवज्‍जनाय, नहेतु सहेतुकं भवङ्गं नहेतुअहेतुकस्स भवङ्गस्स, नहेतू सहेतुका खन्धा नहेतुअहेतुकस्स वुट्ठानस्स अनन्तरपच्‍चयेन पच्‍चयो। (२)

नहेतु अहेतुको धम्मो नहेतुअहेतुकस्स धम्मस्स अनन्तरपच्‍चयेन पच्‍चयो – पुरिमा पुरिमा नहेतू अहेतुका खन्धा पच्छिमानं पच्छिमानं  नहेतुअहेतुकानं खन्धानं अनन्तरपच्‍चयेन पच्‍चयो; आवज्‍जना पञ्‍चन्‍नं विञ्‍ञाणानं अनन्तरपच्‍चयेन  पच्‍चयो। (१)

नहेतु अहेतुको धम्मो नहेतुसहेतुकस्स धम्मस्स अनन्तरपच्‍चयेन पच्‍चयो – नहेतु अहेतुकं चुतिचित्तं नहेतुसहेतुकस्स उपपत्तिचित्तस्स अनन्तरपच्‍चयेन पच्‍चयो; आवज्‍जना नहेतुसहेतुकानं  खन्धानं अनन्तरपच्‍चयेन पच्‍चयो; नहेतू अहेतुका खन्धा नहेतुसहेतुकस्स वुट्ठानस्स अनन्तरपच्‍चयेन पच्‍चयो। (२)

समनन्तरपच्‍चयादि

१८०. नहेतु सहेतुको धम्मो नहेतुसहेतुकस्स धम्मस्स समनन्तरपच्‍चयेन पच्‍चयो… सहजातपच्‍चयेन पच्‍चयो (इह घटना नत्थि, सत्त पञ्हा)… अञ्‍ञमञ्‍ञपच्‍चयेन पच्‍चयो (छ पञ्हा)… निस्सयपच्‍चयेन पच्‍चयो (पवत्तिपटिसन्धि सत्त पञ्हा, इह घटना नत्थि)।

उपनिस्सयपच्‍चयो

१८१. नहेतु सहेतुको धम्मो नहेतुसहेतुकस्स धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो – सद्धं उपनिस्साय दानं देति…पे॰… मानं जप्पेति, दिट्ठिं गण्हाति; सीलं…पे॰… पत्थनं उपनिस्साय दानं देति…पे॰… सङ्घं भिन्दति; सद्धा…पे॰… पत्थना सद्धाय…पे॰… पत्थनाय मग्गस्स फलसमापत्तिया उपनिस्सयपच्‍चयेन पच्‍चयो। (१)

नहेतु सहेतुको धम्मो नहेतुअहेतुकस्स धम्मस्स उपनिस्सयपच्‍चयेन पच्‍चयो – अनन्तरूपनिस्सयो, पकतूपनिस्सयो…पे॰…। पकतूपनिस्सयो – सद्धा कायिकस्स सुखस्स, कायिकस्स दुक्खस्स उपनिस्सयपच्‍चयेन पच्‍चयो; सीलं…पे॰… पत्थना कायिकस्स सुखस्स, कायिकस्स  दुक्खस्स उपनिस्सयपच्‍चयेन पच्‍चयो; सद्धा…पे॰… पत्थना कायिकस्स सुखस्स, कायिकस्स दुक्खस्स उपनिस्सयपच्‍चयेन पच्‍चयो। (२)

१८२. नहेतु अहेतुको धम्मो नहेतुअहेतुकस्स धम्मस्स उपनिस्सयपच्‍चयेन पच्‍चयो – अनन्तरूपनिस्सयो, पकतूपनिस्सयो…पे॰…। पकतूपनिस्सयो – कायिकं सुखं कायिकस्स सुखस्स, कायिकस्स दुक्खस्स  उपनिस्सयपच्‍चयेन पच्‍चयो; कायिकं दुक्खं… उतु… भोजनं… सेनासनं कायिकस्स सुखस्स, कायिकस्स दुक्खस्स उपनिस्सयपच्‍चयेन पच्‍चयो; कायिकं सुखं… कायिकं दुक्खं… उतु… भोजनं… सेनासनं कायिकस्स सुखस्स, कायिकस्स दुक्खस्स उपनिस्सयपच्‍चयेन पच्‍चयो। (१)

नहेतु  अहेतुको धम्मो नहेतुसहेतुकस्स धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो – कायिकं सुखं उपनिस्साय दानं देति…पे॰… सङ्घं भिन्दति; कायिकं दुक्खं… उतुं… भोजनं… सेनासनं उपनिस्साय दानं देति…पे॰… सङ्घं भिन्दति; कायिकं सुखं …पे॰… सेनासनं सद्धाय…पे॰… पत्थनाय मग्गस्स फलसमापत्तिया उपनिस्सयपच्‍चयेन पच्‍चयो। (२)

पुरेजातपच्‍चयो

१८३. नहेतु अहेतुको धम्मो नहेतुअहेतुकस्स धम्मस्स पुरेजातपच्‍चयेन पच्‍चयो – आरम्मणपुरेजातं, वत्थुपुरेजातं। आरम्मणपुरेजातं – चक्खुं…पे॰… वत्थुं अनिच्‍चतो…पे॰… दोमनस्सं उप्पज्‍जति; कुसलाकुसले निरुद्धे नहेतु अहेतुको विपाको तदारम्मणता उप्पज्‍जति; रूपायतनं चक्खुविञ्‍ञाणस्स पुरेजातपच्‍चयेन पच्‍चयो…पे॰… फोट्ठब्बायतनं कायविञ्‍ञाणस्स पुरेजातपच्‍चयेन  पच्‍चयो। वत्थुपुरेजातं – चक्खायतनं चक्खुविञ्‍ञाणस्स…पे॰… कायायतनं कायविञ्‍ञाणस्स… वत्थु नहेतुअहेतुकानं खन्धानं पुरेजातपच्‍चयेन पच्‍चयो। (१)

नहेतु अहेतुको धम्मो नहेतुसहेतुकस्स धम्मस्स पुरेजातपच्‍चयेन पच्‍चयो – आरम्मणपुरेजातं, वत्थुपुरेजातं। आरम्मणपुरेजातं – चक्खुं…पे॰… वत्थुं अनिच्‍चतो…पे॰… दोमनस्सं उप्पज्‍जति, कुसलाकुसले निरुद्धे नहेतु सहेतुको विपाको तदारम्मणता उप्पज्‍जति; दिब्बेन चक्खुना रूपं पस्सति, दिब्बाय सोतधातुया सद्दं सुणाति। वत्थुपुरेजातं – वत्थु नहेतुसहेतुकानं खन्धानं पुरेजातपच्‍चयेन पच्‍चयो। (२)

पच्छाजातपच्‍चयो

१८४. नहेतु  सहेतुको धम्मो नहेतुअहेतुकस्स धम्मस्स पच्छाजातपच्‍चयेन पच्‍चयो – पच्छाजाता नहेतू सहेतुका खन्धा पुरेजातस्स इमस्स कायस्स पच्छाजातपच्‍चयेन पच्‍चयो। (१)

नहेतु  अहेतुको धम्मो नहेतुअहेतुकस्स धम्मस्स पच्छाजातपच्‍चयेन पच्‍चयो – पच्छाजाता नहेतू अहेतुका खन्धा पुरेजातस्स इमस्स कायस्स पच्छाजातपच्‍चयेन पच्‍चयो। (१)

आसेवनपच्‍चयो

१८५. नहेतु सहेतुको धम्मो नहेतुसहेतुकस्स धम्मस्स आसेवनपच्‍चयेन पच्‍चयो – पुरिमा पुरिमा नहेतू सहेतुका खन्धा पच्छिमानं पच्छिमानं नहेतुसहेतुकानं खन्धानं आसेवनपच्‍चयेन पच्‍चयो… अनुलोमं गोत्रभुस्स… अनुलोमं वोदानस्स… गोत्रभु मग्गस्स… वोदानं मग्गस्स आसेवनपच्‍चयेन पच्‍चयो। (१)

नहेतु अहेतुको धम्मो नहेतुअहेतुकस्स धम्मस्स आसेवनपच्‍चयेन पच्‍चयो – पुरिमा  पुरिमा नहेतू अहेतुका खन्धा पच्छिमानं पच्छिमानं नहेतुअहेतुकानं खन्धानं आसेवनपच्‍चयेन पच्‍चयो। (१)

कम्मपच्‍चयो

१८६. नहेतु सहेतुको धम्मो नहेतुसहेतुकस्स धम्मस्स कम्मपच्‍चयेन पच्‍चयो – सहजाता, नानाक्खणिका। सहजाता – नहेतु सहेतुका चेतना सम्पयुत्तकानं खन्धानं कम्मपच्‍चयेन पच्‍चयो; पटिसन्धिक्खणे…पे॰…। नानाक्खणिका – नहेतु सहेतुका चेतना विपाकानं नहेतुसहेतुकानं खन्धानं कम्मपच्‍चयेन पच्‍चयो। (१)

नहेतु सहेतुको धम्मो नहेतुअहेतुकस्स धम्मस्स कम्मपच्‍चयेन पच्‍चयो – सहजाता, नानाक्खणिका। सहजाता – नहेतु सहेतुका चेतना चित्तसमुट्ठानानं रूपानं कम्मपच्‍चयेन पच्‍चयो; पटिसन्धिक्खणे…पे॰…। नानाक्खणिका – नहेतु सहेतुका चेतना विपाकानं नहेतुअहेतुकानं खन्धानं कटत्ता च रूपानं कम्मपच्‍चयेन पच्‍चयो। (१)

नहेतु  सहेतुको धम्मो नहेतुसहेतुकस्स च नहेतुअहेतुकस्स च धम्मस्स कम्मपच्‍चयेन पच्‍चयो – सहजाता, नानाक्खणिका। सहजाता – नहेतु सहेतुका चेतना सम्पयुत्तकानं खन्धानं चित्तसमुट्ठानानञ्‍च रूपानं कम्मपच्‍चयेन पच्‍चयो; पटिसन्धिक्खणे…पे॰…। नानाक्खणिका  – नहेतु सहेतुका चेतना विपाकानं नहेतुसहेतुकानं खन्धानं कटत्ता च रूपानं कम्मपच्‍चयेन पच्‍चयो। (१)

नहेतु अहेतुको धम्मो नहेतुअहेतुकस्स धम्मस्स कम्मपच्‍चयेन पच्‍चयो। सहजाता – नहेतु अहेतुका चेतना सम्पयुत्तकानं खन्धानं चित्तसमुट्ठानानञ्‍च रूपानं कम्मपच्‍चयेन पच्‍चयो; पटिसन्धिक्खणे नहेतु अहेतुका चेतना सम्पयुत्तकानं  खन्धानं कटत्ता च रूपानं कम्मपच्‍चयेन पच्‍चयो। (१)

विपाकपच्‍चयो

१८७. नहेतु सहेतुको धम्मो नहेतुसहेतुकस्स धम्मस्स विपाकपच्‍चयेन पच्‍चयो… तीणि।

नहेतु अहेतुको धम्मो नहेतुअहेतुकस्स धम्मस्स विपाकपच्‍चयेन पच्‍चयो… एकं।

आहारपच्‍चयो

१८८. नहेतु सहेतुको धम्मो नहेतुसहेतुकस्स धम्मस्स आहारपच्‍चयेन पच्‍चयो… तीणि।

नहेतु अहेतुको धम्मो नहेतुअहेतुकस्स धम्मस्स आहारपच्‍चयेन पच्‍चयो – नहेतु अहेतुका आहारा सम्पयुत्तकानं खन्धानं चित्तसमुट्ठानानञ्‍च रूपानं आहारपच्‍चयेन पच्‍चयो; पटिसन्धिक्खणे…पे॰… कबळीकारो आहारो इमस्स कायस्स आहारपच्‍चयेन पच्‍चयो। (१)

इन्द्रियपच्‍चयो

१८९. नहेतु सहेतुको धम्मो नहेतुसहेतुकस्स धम्मस्स इन्द्रियपच्‍चयेन पच्‍चयो… तीणि।

नहेतु  अहेतुको धम्मो नहेतुअहेतुकस्स धम्मस्स इन्द्रियपच्‍चयेन पच्‍चयो – नहेतु अहेतुका  इन्द्रिया सम्पयुत्तकानं खन्धानं चित्तसमुट्ठानानञ्‍च रूपानं इन्द्रियपच्‍चयेन पच्‍चयो; पटिसन्धिक्खणे…पे॰… रूपजीवितिन्द्रियं कटत्तारूपानं इन्द्रियपच्‍चयेन पच्‍चयो।

झानपच्‍चयादि

१९०. नहेतु सहेतुको धम्मो नहेतुसहेतुकस्स धम्मस्स झानपच्‍चयेन पच्‍चयो…पे॰… (चत्तारिपि कातब्बानि), मग्गपच्‍चयेन पच्‍चयो… तीणि।

सम्पयुत्तपच्‍चयो

१९१. नहेतु सहेतुको धम्मो नहेतुसहेतुकस्स धम्मस्स सम्पयुत्तपच्‍चयेन  पच्‍चयो – नहेतु सहेतुको एको खन्धो तिण्णन्‍नं खन्धानं…पे॰… पटिसन्धिक्खणे…पे॰…। (१)

नहेतु अहेतुको धम्मो नहेतुअहेतुकस्स धम्मस्स सम्पयुत्तपच्‍चयेन पच्‍चयो – नहेतु अहेतुको एको खन्धो तिण्णन्‍नं खन्धानं…पे॰… पटिसन्धिक्खणे…पे॰…। (२)

विप्पयुत्तपच्‍चयो

१९२. नहेतु सहेतुको धम्मो नहेतुअहेतुकस्स धम्मस्स विप्पयुत्तपच्‍चयेन पच्‍चयो – सहजातं, पच्छाजातं। सहजाता – नहेतू सहेतुका खन्धा चित्तसमुट्ठानानं रूपानं विप्पयुत्तपच्‍चयेन पच्‍चयो; पटिसन्धिक्खणे…पे॰…। पच्छाजाता – नहेतू सहेतुका खन्धा पुरेजातस्स इमस्स कायस्स विप्पयुत्तपच्‍चयेन पच्‍चयो। (१)

नहेतु अहेतुको धम्मो नहेतुअहेतुकस्स धम्मस्स विप्पयुत्तपच्‍चयेन पच्‍चयो – सहजातं, पुरेजातं, पच्छाजातं। सहजाता – नहेतू अहेतुका खन्धा चित्तसमुट्ठानानं रूपानं विप्पयुत्तपच्‍चयेन पच्‍चयो; पटिसन्धिक्खणे…पे॰… खन्धा वत्थुस्स विप्पयुत्तपच्‍चयेन पच्‍चयो; वत्थु खन्धानं विप्पयुत्तपच्‍चयेन पच्‍चयो। पुरेजातं – चक्खायतनं चक्खुविञ्‍ञाणस्स…पे॰… कायायतनं कायविञ्‍ञाणस्स…पे॰… वत्थु नहेतुसहेतुकानं खन्धानं विप्पयुत्तपच्‍चयेन पच्‍चयो। पच्छाजाता – नहेतू अहेतुका  खन्धा पुरेजातस्स इमस्स कायस्स विप्पयुत्तपच्‍चयेन पच्‍चयो। (१)

नहेतु अहेतुको धम्मो नहेतुसहेतुकस्स धम्मस्स विप्पयुत्तपच्‍चयेन पच्‍चयो – सहजातं, पुरेजातं। सहजातं – पटिसन्धिक्खणे वत्थु नहेतुसहेतुकानं खन्धानं विप्पयुत्तपच्‍चयेन पच्‍चयो। पुरेजातं  – वत्थु नहेतुसहेतुकानं खन्धानं विप्पयुत्तपच्‍चयेन पच्‍चयो। (२)

अत्थिपच्‍चयो

१९३. नहेतु सहेतुको धम्मो नहेतुसहेतुकस्स धम्मस्स अत्थिपच्‍चयेन पच्‍चयो – नहेतु सहेतुको एको खन्धो तिण्णन्‍नं खन्धानं…पे॰… पटिसन्धिक्खणे…पे॰…। (१)

नहेतु सहेतुको धम्मो नहेतुअहेतुकस्स धम्मस्स अत्थिपच्‍चयेन पच्‍चयो – सहजातं, पच्छाजातं…पे॰…। (२)

नहेतु सहेतुको धम्मो नहेतुसहेतुकस्स च नहेतुअहेतुकस्स च धम्मस्स अत्थिपच्‍चयेन पच्‍चयो – नहेतु सहेतुको एको खन्धो तिण्णन्‍नं खन्धानं चित्तसमुट्ठानानञ्‍च रूपानं अत्थिपच्‍चयेन पच्‍चयो…पे॰… पटिसन्धिक्खणे…पे॰…। (३)

नहेतु अहेतुको धम्मो नहेतुअहेतुकस्स धम्मस्स अत्थिपच्‍चयेन पच्‍चयो – सहजातं, पुरेजातं, पच्छाजातं, आहारं, इन्द्रियं। सहजातो – नहेतु अहेतुको एको खन्धो तिण्णन्‍नं खन्धानं चित्तसमुट्ठानानञ्‍च रूपानं अत्थिपच्‍चयेन पच्‍चयो…पे॰… (याव असञ्‍ञसत्ता)। पुरेजातं – चक्खुं…पे॰… वत्थुं अनिच्‍चतो…पे॰… दोमनस्सं उप्पज्‍जति; कुसलाकुसले निरुद्धे नहेतु अहेतुको विपाको तदारम्मणता उप्पज्‍जति; रूपायतनं चक्खुविञ्‍ञाणस्स…पे॰… फोट्ठब्बायतनं कायविञ्‍ञाणस्स…पे॰… चक्खायतनं…पे॰… कायायतनं…पे॰… वत्थु नहेतुअहेतुकानं खन्धानं अत्थिपच्‍चयेन पच्‍चयो। पच्छाजाता – नहेतू अहेतुका खन्धा पुरेजातस्स…पे॰… कबळीकारो आहारो इमस्स कायस्स…पे॰… रूपजीवितिन्द्रियं कटत्तारूपानं अत्थिपच्‍चयेन पच्‍चयो। (१)

नहेतु  अहेतुको धम्मो नहेतुसहेतुकस्स धम्मस्स अत्थिपच्‍चयेन पच्‍चयो – सहजातं, पुरेजातं। सहजातं – पटिसन्धिक्खणे वत्थु  नहेतुसहेतुकानं खन्धानं अत्थिपच्‍चयेन पच्‍चयो। पुरेजातं – चक्खुं…पे॰… वत्थुं अनिच्‍चतो…पे॰… दोमनस्सं उप्पज्‍जति, कुसलाकुसले निरुद्धे नहेतु सहेतुको विपाको तदारम्मणता उप्पज्‍जति; दिब्बेन चक्खुना रूपं पस्सति, दिब्बाय सोतधातुया सद्दं सुणाति। वत्थुपुरेजातं – वत्थु नहेतुसहेतुकानं खन्धानं अत्थिपच्‍चयेन पच्‍चयो। (२)

१९४. नहेतु सहेतुको च नहेतु अहेतुको च धम्मा नहेतुसहेतुकस्स धम्मस्स अत्थिपच्‍चयेन पच्‍चयो – सहजातं, पुरेजातं। सहजातो – नहेतु सहेतुको एको खन्धो च वत्थु च तिण्णन्‍नं खन्धानं…पे॰… पटिसन्धिक्खणे…पे॰… नहेतु सहेतुको एको खन्धो च वत्थु च तिण्णन्‍नं खन्धानं…पे॰…। (१)

नहेतु सहेतुको च नहेतु अहेतुको च धम्मा नहेतुअहेतुकस्स धम्मस्स अत्थिपच्‍चयेन पच्‍चयो – सहजातं, पच्छाजातं, आहारं, इन्द्रियं। सहजाता – नहेतू सहेतुका खन्धा च महाभूता च चित्तसमुट्ठानानं रूपानं अत्थिपच्‍चयेन पच्‍चयो; पटिसन्धिक्खणे…पे॰…। पच्छाजाता – नहेतू सहेतुका खन्धा च कबळीकारो आहारो च इमस्स कायस्स अत्थिपच्‍चयेन पच्‍चयो। पच्छाजाता – नहेतू सहेतुका खन्धा च रूपजीवितिन्द्रियञ्‍च कटत्तारूपानं अत्थिपच्‍चयेन पच्‍चयो…पे॰…। (२)

१. पच्‍चयानुलोमं

२. सङ्ख्यावारो

सुद्धं

१९५. आरम्मणे चत्तारि, अधिपतिया चत्तारि, अनन्तरे चत्तारि, समनन्तरे चत्तारि, सहजाते सत्त, अञ्‍ञमञ्‍ञे छ, निस्सये सत्त, उपनिस्सये चत्तारि, पुरेजाते द्वे, पच्छाजाते द्वे, आसेवने द्वे, कम्मे चत्तारि, विपाके चत्तारि, आहारे चत्तारि, इन्द्रिये चत्तारि, झाने चत्तारि, मग्गे तीणि, सम्पयुत्ते द्वे, विप्पयुत्ते तीणि, अत्थिया सत्त, नत्थिया चत्तारि, विगते  चत्तारि, अविगते सत्त (एवं गणेतब्बं)

अनुलोमं।

पच्‍चनीयुद्धारो

१९६. नहेतु  सहेतुको धम्मो नहेतुसहेतुकस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… कम्मपच्‍चयेन पच्‍चयो। (१)

नहेतु सहेतुको धम्मो नहेतुअहेतुकस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पच्छाजातपच्‍चयेन पच्‍चयो… कम्मपच्‍चयेन पच्‍चयो। (२)

नहेतु सहेतुको धम्मो नहेतुसहेतुकस्स च नहेतुअहेतुकस्स च धम्मस्स सहजातपच्‍चयेन पच्‍चयो… कम्मपच्‍चयेन पच्‍चयो। (३)

१९७. नहेतु अहेतुको धम्मो नहेतुअहेतुकस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन पच्‍चयो… पच्छाजातपच्‍चयेन पच्‍चयो … आहारपच्‍चयेन पच्‍चयो… इन्द्रियपच्‍चयेन पच्‍चयो। (१)

नहेतु अहेतुको धम्मो नहेतुसहेतुकस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन पच्‍चयो। (२)

१९८. नहेतु सहेतुको च नहेतु अहेतुको च धम्मा नहेतुसहेतुकस्स धम्मस्स सहजातं… पुरेजातं। (१)

नहेतु  सहेतुको च नहेतु अहेतुको च धम्मा नहेतुअहेतुकस्स धम्मस्स सहजातं… पच्छाजातं… आहारं… इन्द्रियं। (२)

२. पच्‍चयपच्‍चनीयं

२. सङ्ख्यावारो

सुद्धं

१९९. नहेतुया सत्त, नआरम्मणे सत्त (संखित्तं। सब्बत्थ सत्त), नसहजाते छ, नअञ्‍ञमञ्‍ञे छ, ननिस्सये छ (सब्बत्थ सत्त), नसम्पयुत्ते  छ, नविप्पयुत्ते पञ्‍च, नोअत्थिया पञ्‍च, नोनत्थिया सत्त, नोविगते सत्त, नोअविगते पञ्‍च (एवं गणेतब्बं)।

पच्‍चनीयं।

३. पच्‍चयानुलोमपच्‍चनीयं

आरम्मणदुकं

२००. आरम्मणपच्‍चया नहेतुया चत्तारि, नअधिपतिया चत्तारि, नअनन्तरे चत्तारि (सब्बत्थ चत्तारि), नोनत्थिया चत्तारि, नोविगते चत्तारि, नोअविगते चत्तारि (एवं गणेतब्बं)।

अनुलोमपच्‍चनीयं।

४. पच्‍चयपच्‍चनीयानुलोमं

नहेतुदुकं

२०१. नहेतुपच्‍चया  आरम्मणे चत्तारि, आधिपतिया चत्तारि…पे॰… अविगते सत्त।

पच्‍चनीयानुलोमं।

नहेतुसहेतुकदुकं निट्ठितं।

हेतुगोच्छकं निट्ठितं।

२. चूळन्तरदुकं

७. सप्पच्‍चयदुकं

१. पटिच्‍चवारो

१-४. पच्‍चयानुलोमादि

१. सप्पच्‍चयं  धम्मं पटिच्‍च सप्पच्‍चयो धम्मो उप्पज्‍जति हेतुपच्‍चया – सप्पच्‍चयं एकं खन्धं पटिच्‍च तयो खन्धा चित्तसमुट्ठानञ्‍च  रूपं…पे॰… द्वे खन्धे…पे॰… पटिसन्धिक्खणे…पे॰… खन्धे पटिच्‍च वत्थु, वत्थुं पटिच्‍च खन्धा, एकं महाभूतं…पे॰… महाभूते पटिच्‍च चित्तसमुट्ठानं रूपं कटत्तारूपं उपादारूपं।

सप्पच्‍चयं धम्मं पटिच्‍च सप्पच्‍चयो धम्मो उप्पज्‍जति आरम्मणपच्‍चया…पे॰… अविगतपच्‍चया।

२. हेतुया एकं, आरम्मणे एकं…पे॰… अविगते एकं।

अनुलोमं।

३. सप्पच्‍चयं धम्मं पटिच्‍च सप्पच्‍चयो धम्मो उप्पज्‍जति नहेतुपच्‍चया – अहेतुकं सप्पच्‍चयं एकं खन्धं पटिच्‍च तयो खन्धा चित्तसमुट्ठानञ्‍च रूपं, द्वे खन्धे…पे॰… अहेतुकपटिसन्धिक्खणे  …पे॰… (याव असञ्‍ञसत्ता) विचिकिच्छासहगते उद्धच्‍चसहगते खन्धे पटिच्‍च विचिकिच्छासहगतो उद्धच्‍चसहगतो मोहो (संखित्तं)।

४. नहेतुया एकं, नआरम्मणे एकं, नअधिपतिया एकं…पे॰… नोविगते एकं।

पच्‍चनीयं।

५. हेतुपच्‍चया नआरम्मणे एकं, नअधिपतिया एकं…पे॰… नोविगते एकं।

अनुलोमपच्‍चनीयं।

६. नहेतुपच्‍चया  आरम्मणे एकं अनन्तरे एकं…पे॰… अविगते एकं।

पच्‍चनीयानुलोमं।

२. सहजातवारो

(सहजातवारो पटिच्‍चवारसदिसो।)

३. पच्‍चयवारो

१. पच्‍चयानुलोमं

१. विभङ्गवारो

७. सप्पच्‍चयं  धम्मं पच्‍चया सप्पच्‍चयो धम्मो उप्पज्‍जति हेतुपच्‍चया – सप्पच्‍चयं एकं  खन्धं पच्‍चया तयो खन्धा चित्तसमुट्ठानञ्‍च रूपं…पे॰… पटिसन्धिक्खणे…पे॰… खन्धे पच्‍चया वत्थु, वत्थुं पच्‍चया खन्धा, एकं महाभूतं…पे॰… वत्थुं पच्‍चया सप्पच्‍चया खन्धा।

सप्पच्‍चयं धम्मं पच्‍चया सप्पच्‍चयो धम्मो उप्पज्‍जति आरम्मणपच्‍चया (संखित्तं)।

४-६. निस्सय-संसट्ठ-सम्पयुत्तवारो

(एवं पच्‍चयवारोपि निस्सयवारोपि संसट्ठवारोपि सम्पयुत्तवारोपि वित्थारेतब्बो, सब्बत्थ एकायेव पञ्हा।)

७. पञ्हावारो

१. पच्‍चयानुलोमं

१. विभङ्गवारो

हेतुपच्‍चयो

८. सप्पच्‍चयो धम्मो सप्पच्‍चयस्स धम्मस्स हेतुपच्‍चयेन पच्‍चयो – सप्पच्‍चया हेतू सम्पयुत्तकानं खन्धानं चित्तसमुट्ठानानञ्‍च रूपानं हेतुपच्‍चयेन पच्‍चयो; पटिसन्धिक्खणे…पे॰…।

आरम्मणपच्‍चयो

९. सप्पच्‍चयो धम्मो सप्पच्‍चयस्स धम्मस्स आरम्मणपच्‍चयेन पच्‍चयो – दानं दत्वा, सीलं समादियित्वा, उपोसथकम्मं कत्वा तं  पच्‍चवेक्खति, पुब्बे सुचिण्णानि…पे॰… झाना वुट्ठहित्वा…पे॰… अरिया मग्गा वुट्ठहित्वा मग्गं पच्‍चवेक्खन्ति, फलं पच्‍चवेक्खन्ति; पहीने किलेसे…पे॰… विक्खम्भिते किलेसे…पे॰… पुब्बे समुदाचिण्णे किलेसे जानन्ति, चक्खुं…पे॰… वत्थुं… सप्पच्‍चये खन्धे अनिच्‍चतो…पे॰… दोमनस्सं उप्पज्‍जति; दिब्बेन चक्खुना  रूपं पस्सति, दिब्बाय सोतधातुया सद्दं सुणाति। चेतोपरियञाणेन सप्पच्‍चयचित्तसमङ्गिस्स  चित्तं जानाति, आकासानञ्‍चायतनं विञ्‍ञाणञ्‍चायतनस्स…पे॰… आकिञ्‍चञ्‍ञायतनं नेवसञ्‍ञानासञ्‍ञायतनस्स…पे॰… रूपायतनं चक्खुविञ्‍ञाणस्स…पे॰… फोट्ठब्बायतनं कायविञ्‍ञाणस्स…पे॰… सप्पच्‍चया खन्धा इद्धिविधञाणस्स, चेतोपरियञाणस्स, पुब्बेनिवासानुस्सतिञाणस्स, यथाकम्मूपगञाणस्स, अनागतंसञाणस्स, आवज्‍जनाय आरम्मणपच्‍चयेन पच्‍चयो। (१)

अप्पच्‍चयो धम्मो सप्पच्‍चयस्स धम्मस्स आरम्मणपच्‍चयेन पच्‍चयो – अरिया निब्बानं पच्‍चवेक्खन्ति; निब्बानं गोत्रभुस्स, वोदानस्स, मग्गस्स, फलस्स, आवज्‍जनाय आरम्मणपच्‍चयेन पच्‍चयो। (१)

अधिपतिपच्‍चयो

१०. सप्पच्‍चयो धम्मो सप्पच्‍चयस्स धम्मस्स अधिपतिपच्‍चयेन पच्‍चयो – आरम्मणाधिपति, सहजाताधिपति। आरम्मणाधिपति – दानं दत्वा सीलं…पे॰… उपोसथकम्मं कत्वा तं गरुं कत्वा पच्‍चवेक्खति, पुब्बे…पे॰… झाना…पे॰… अरिया मग्गा वुट्ठहित्वा मग्गं गरुं कत्वा पच्‍चवेक्खन्ति, फलं गरुं कत्वा…पे॰… चक्खुं…पे॰… वत्थुं… सप्पच्‍चये खन्धे गरुं  कत्वा अस्सादेति अभिनन्दति; तं गरुं कत्वा रागो उप्पज्‍जति, दिट्ठि उप्पज्‍जति। सहजाताधिपति – सप्पच्‍चयाधिपति सम्पयुत्तकानं खन्धानं चित्तसमुट्ठानानञ्‍च रूपानं अधिपतिपच्‍चयेन पच्‍चयो। (१)

अप्पच्‍चयो धम्मो सप्पच्‍चयस्स धम्मस्स अधिपतिपच्‍चयेन पच्‍चयो। आरम्मणाधिपति – अरिया निब्बानं गरुं कत्वा पच्‍चवेक्खन्ति; निब्बानं गोत्रभुस्स, वोदानस्स, मग्गस्स, फलस्स अधिपतिपच्‍चयेन पच्‍चयो। (१)

अनन्तरपच्‍चयादि

११. सप्पच्‍चयो धम्मो सप्पच्‍चयस्स धम्मस्स अनन्तरपच्‍चयेन पच्‍चयो…पे॰… उपनिस्सयपच्‍चयेन  पच्‍चयो…पे॰… (द्वे पञ्हा उपनिस्सयमूलं) पुरेजातपच्‍चयेन पच्‍चयो…पे॰… अविगतपच्‍चयेन पच्‍चयो (सब्बत्थ एकायेव पञ्हा)।

१. पच्‍चयानुलोमं

२. सङ्ख्यावारो

सुद्धं

१२. हेतुया  एकं, आरम्मणे द्वे, अधिपतिया द्वे, अनन्तरे एकं, समनन्तरे एकं, सहजाते एकं, अञ्‍ञमञ्‍ञे एकं, निस्सये एकं, उपनिस्सये द्वे, पुरेजाते एकं (सब्बत्थ एकं), अविगते एकं (एवं गणेतब्बं)।

अनुलोमं।

पच्‍चनीयुद्धारो

१३. सप्पच्‍चयो धम्मो सप्पच्‍चयस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन पच्‍चयो… पच्छाजातपच्‍चयेन पच्‍चयो… कम्मपच्‍चयेन पच्‍चयो… आहारपच्‍चयेन पच्‍चयो… इन्द्रियपच्‍चयेन पच्‍चयो। (१)

अप्पच्‍चयो धम्मो सप्पच्‍चयस्स धम्मस्स आरम्मणपच्‍चयेन  पच्‍चयो… उपनिस्सयपच्‍चयेन पच्‍चयो। (१)

२. पच्‍चयपच्‍चनीयं

२. सङ्ख्यावारो

१४. नहेतुया  द्वे, नआरम्मणे एकं, नअधिपतिया द्वे, नअनन्तरे द्वे, नसमनन्तरे द्वे…पे॰… नउपनिस्सये द्वे, नपुरेजाते द्वे…पे॰… नोविगते द्वे, नोअविगते द्वे (एवं गणेतब्बं)।

पच्‍चनीयं।

३. पच्‍चयानुलोमपच्‍चनीयं

हेतुदुकं

१५. हेतुपच्‍चया नआरम्मणे एकं, नअधिपतिया एकं, नअनन्तरे एकं, नसमनन्तरे एकं, नअञ्‍ञमञ्‍ञे एकं, नउपनिस्सये एकं…पे॰… नसम्पयुत्ते एकं, नविप्पयुत्ते एकं, नोनत्थिया एकं, नोविगते एकं (एवं गणेतब्बं)।

अनुलोमपच्‍चनीयं।

४. पच्‍चयपच्‍चनीयानुलोमं

नहेतुदुकं

१६. नहेतुपच्‍चया  आरम्मणे द्वे, अधिपतिया द्वे, अनन्तरे एकं…पे॰… उपनिस्सये द्वे, पुरेजाते एकं…पे॰… अविगते एकं (एवं गणेतब्बं)।

पच्‍चनीयानुलोमं।

सप्पच्‍चयदुकं निट्ठितं।

८. सङ्खतदुकं

१. पटिच्‍चवारो

हेतुपच्‍चयो

१७. सङ्खतं  धम्मं पटिच्‍च सङ्खतो धम्मो उप्पज्‍जति हेतुपच्‍चया – सङ्खतं एकं खन्धं पटिच्‍च तयो खन्धा चित्तसमुट्ठानञ्‍च रूपं…पे॰… पटिसन्धिक्खणे…पे॰… खन्धे पटिच्‍च वत्थु, वत्थुं पटिच्‍च खन्धा; एकं महाभूतं…पे॰… महाभूते पटिच्‍च चित्तसमुट्ठानं रूपं कटत्तारूपं उपादारूपं।

(इमं दुकं यथा सप्पच्‍चयदुकं, एवं गणेतब्बं, निन्‍नानाकरणं।)

सङ्खतदुकं निट्ठितं।

९. सनिदस्सनदुकं

१. पटिच्‍चवारो

१. पच्‍चयानुलोमं

१. विभङ्गवारो

हेतुपच्‍चयो

१८. अनिदस्सनं  धम्मं पटिच्‍च अनिदस्सनो धम्मो उप्पज्‍जति हेतुपच्‍चया – अनिदस्सनं एकं खन्धं पटिच्‍च तयो खन्धा अनिदस्सनं चित्तसमुट्ठानञ्‍च रूपं…पे॰… द्वे खन्धे…पे॰… पटिसन्धिक्खणे अनिदस्सनं एकं खन्धं पटिच्‍च तयो खन्धा अनिदस्सनं कटत्ता च रूपं…पे॰… द्वे खन्धे…पे॰… खन्धे पटिच्‍च वत्थु, वत्थुं पटिच्‍च खन्धा; एकं महाभूतं…पे॰… महाभूते पटिच्‍च अनिदस्सनं चित्तसमुट्ठानं रूपं कटत्तारूपं उपादारूपं। (१)

अनिदस्सनं  धम्मं पटिच्‍च सनिदस्सनो धम्मो उप्पज्‍जति हेतुपच्‍चया – अनिदस्सने खन्धे पटिच्‍च सनिदस्सनं चित्तसमुट्ठानं रूपं; पटिसन्धिक्खणे…पे॰… महाभूते पटिच्‍च सनिदस्सनं चित्तसमुट्ठानं रूपं कटत्तारूपं उपादारूपं। (२)

अनिदस्सनं धम्मं पटिच्‍च सनिदस्सनो च अनिदस्सनो च धम्मा उप्पज्‍जन्ति हेतुपच्‍चया – अनिदस्सनं एकं खन्धं पटिच्‍च तयो खन्धा सनिदस्सनञ्‍च अनिदस्सनञ्‍च चित्तसमुट्ठानञ्‍च  रूपं…पे॰… द्वे खन्धे…पे॰… पटिसन्धिक्खणे…पे॰… महाभूते पटिच्‍च सनिदस्सनञ्‍च अनिदस्सनञ्‍च चित्तसमुट्ठानञ्‍च रूपं कटत्तारूपं उपादारूपं। (३)

आरम्मणपच्‍चयो

१९. अनिदस्सनं धम्मं पटिच्‍च अनिदस्सनो धम्मो उप्पज्‍जति आरम्मणपच्‍चया – अनिदस्सनं एकं खन्धं पटिच्‍च तयो खन्धा…पे॰… द्वे खन्धे…पे॰… पटिसन्धिक्खणे…पे॰… वत्थुं पटिच्‍च खन्धा। (१)

अधिपतिपच्‍चयो

२०. अनिदस्सनं धम्मं पटिच्‍च अनिदस्सनो धम्मो उप्पज्‍जति अधिपतिपच्‍चया – अनिदस्सनं एकं खन्धं पटिच्‍च तयो खन्धा अनिदस्सनं चित्तसमुट्ठानञ्‍च रूपं…पे॰… द्वे खन्धे…पे॰… एकं महाभूतं पटिच्‍च तयो महाभूता…पे॰… द्वे महाभूते…पे॰… महाभूते पटिच्‍च अनिदस्सनं चित्तसमुट्ठानं रूपं उपादारूपं। (१)

अनिदस्सनं धम्मं पटिच्‍च सनिदस्सनो धम्मो उप्पज्‍जति अधिपतिपच्‍चया – अनिदस्सने खन्धे पटिच्‍च सनिदस्सनं चित्तसमुट्ठानं रूपं, महाभूते पटिच्‍च सनिदस्सनं चित्तसमुट्ठानं रूपं। (२)

अनिदस्सनं धम्मं पटिच्‍च सनिदस्सनो च अनिदस्सनो च धम्मा उप्पज्‍जन्ति अधिपतिपच्‍चया – अनिदस्सनं एकं खन्धं पटिच्‍च तयो खन्धा सनिदस्सनञ्‍च अनिदस्सनञ्‍च चित्तसमुट्ठानं रूपं…पे॰… द्वे खन्धे…पे॰… महाभूते पटिच्‍च सनिदस्सनञ्‍च  अनिदस्सनञ्‍च चित्तसमुट्ठानं रूपं उपादारूपं। (३) (संखित्तं, सब्बे कातब्बा।)

१. पच्‍चयानुलोमं

२. सङ्ख्यावारो

सुद्धं

२१. हेतुया  तीणि, आरम्मणे एकं, अधिपतिया तीणि, अनन्तरे एकं, समनन्तरे एकं, सहजाते तीणि, अञ्‍ञमञ्‍ञे एकं, निस्सये तीणि, उपनिस्सये एकं, पुरेजाते एकं, आसेवने एकं, कम्मे तीणि, विपाके तीणि (सब्बत्थ तीणि), मग्गे तीणि, सम्पयुत्ते एकं, विप्पयुत्ते तीणि, अत्थिया तीणि, नत्थिया एकं, विगते एकं, अविगते तीणि (एवं गणेतब्बं)।

अनुलोमं।

२. पच्‍चयपच्‍चनीयं

१. विभङ्गवारो

नहेतुपच्‍चयो

२२. अनिदस्सनं धम्मं पटिच्‍च अनिदस्सनो धम्मो उप्पज्‍जति नहेतुपच्‍चया – अहेतुकं अनिदस्सनं एकं खन्धं पटिच्‍च तयो खन्धा अनिदस्सनं चित्तसमुट्ठानञ्‍च रूपं…पे॰… द्वे खन्धे…पे॰… अहेतुकपटिसन्धिक्खणे…पे॰… खन्धे पटिच्‍च वत्थु, वत्थुं पटिच्‍च खन्धा; एकं महाभूतं…पे॰… महाभूते पटिच्‍च अनिदस्सनं चित्तसमुट्ठानं रूपं कटत्तारूपं उपादारूपं… बाहिरं… आहारसमुट्ठानं… उतुसमुट्ठानं… असञ्‍ञसत्तानं…पे॰… विचिकिच्छासहगते उद्धच्‍चसहगते खन्धे पटिच्‍च विचिकिच्छासहगतो उद्धच्‍चसहगतो मोहो। (१)

अनिदस्सनं धम्मं पटिच्‍च सनिदस्सनो धम्मो उप्पज्‍जति नहेतुपच्‍चया – अहेतुके अनिदस्सने खन्धे पटिच्‍च सनिदस्सनं चित्तसमुट्ठानं रूपं; पटिसन्धिक्खणे…पे॰… महाभूते  पटिच्‍च  सनिदस्सनं चित्तसमुट्ठानं रूपं कटत्तारूपं उपादारूपं… बाहिरे… आहारसमुट्ठाने… उतुसमुट्ठाने… असञ्‍ञसत्तानं महाभूते पटिच्‍च सनिदस्सनं कटत्तारूपं उपादारूपं। (२)

अनिदस्सनं धम्मं पटिच्‍च सनिदस्सनो च अनिदस्सनो च धम्मा उप्पज्‍जन्ति नहेतुपच्‍चया – अहेतुकं अनिदस्सनं एकं खन्धं पटिच्‍च तयो खन्धा सनिदस्सनञ्‍च  अनिदस्सनञ्‍च चित्तसमुट्ठानं रूपं…पे॰… द्वे खन्धे…पे॰… पटिसन्धिक्खणे…पे॰… महाभूते पटिच्‍च…पे॰… बाहिरे… आहारसमुट्ठाने… उतुसमुट्ठाने… असञ्‍ञसत्तानं महाभूते पटिच्‍च सनिदस्सनञ्‍च अनिदस्सनञ्‍च कटत्तारूपं, उपादारूपं। (३) (एवं सब्बे कातब्बा।)

२. पच्‍चयपच्‍चनीयं

२. सङ्ख्यावारो

सुद्धं

२३. नहेतुया तीणि, नआरम्मणे तीणि, नअधिपतिया तीणि, नअनन्तरे तीणि, नसमनन्तरे तीणि, नअञ्‍ञमञ्‍ञे तीणि, नउपनिस्सये तीणि, नपुरेजाते तीणि, नपच्छाजाते तीणि, नआसेवने तीणि, नकम्मे तीणि, नविपाके तीणि, नआहारे तीणि, नइन्द्रिये तीणि, नझाने तीणि, नमग्गे तीणि, नसम्पयुत्ते तीणि, नविप्पयुत्ते तीणि, नोनत्थिया तीणि, नोविगते तीणि (एवं गणेतब्बं)।

पच्‍चनीयं।

३. पच्‍चयानुलोमपच्‍चनीयं

हेतुदुकं

२४. हेतुपच्‍चया नआरम्मणे तीणि, नअधिपतिया तीणि (सब्बत्थ तीणि), नकम्मे एकं, नविपाके तीणि, नसम्पयुत्ते तीणि, नविप्पयुत्ते एकं, नोनत्थिया तीणि, नोविगते तीणि।

अनुलोमपच्‍चनीयं।

४. पच्‍चयपच्‍चनीयानुलोमं

नहेतुदुकं

२५. नहेतुपच्‍चया  आरम्मणे एकं, अनन्तरे एकं, समनन्तरे एकं, सहजाते तीणि, अञ्‍ञमञ्‍ञे एकं, निस्सये तीणि, उपनिस्सये एकं, पुरेजाते एकं, आसेवने एकं, कम्मे तीणि…पे॰… झाने तीणि, मग्गे एकं, सम्पयुत्ते एकं, विप्पयुत्ते तीणि, अत्थिया तीणि, नत्थिया एकं, विगते एकं, अविगते तीणि।

पच्‍चनीयानुलोमं।

२. सहजातवारो

(सहजातवारोपि पटिच्‍चवारसदिसो।)

३. पच्‍चयवारो

१. पच्‍चयानुलोमं

हेतुपच्‍चयो

२६. अनिदस्सनं धम्मं पच्‍चया अनिदस्सनो धम्मो उप्पज्‍जति हेतुपच्‍चया – अनिदस्सनं  एकं खन्धं पच्‍चया तयो खन्धा अनिदस्सनं चित्तसमुट्ठानञ्‍च रूपं…पे॰… द्वे खन्धे…पे॰… पटिसन्धिक्खणे…पे॰… खन्धे पच्‍चया वत्थु, वत्थुं पच्‍चया खन्धा; एकं महाभूतं पच्‍चया…पे॰… महाभूते पच्‍चया अनिदस्सनं चित्तसमुट्ठानं रूपं कटत्तारूपं उपादारूपं, वत्थुं पच्‍चया अनिदस्सना खन्धा (इतरेपि द्वे पञ्हा कातब्बा)।

आरम्मणपच्‍चयो

२७. अनिदस्सनं धम्मं पच्‍चया अनिदस्सनो धम्मो उप्पज्‍जति आरम्मणपच्‍चया – अनिदस्सनं एकं खन्धं…पे॰… द्वे खन्धे…पे॰… पटिसन्धिक्खणे…पे॰… वत्थुं पच्‍चया खन्धा, चक्खायतनं पच्‍चया चक्खुविञ्‍ञाणं…पे॰… कायायतनं पच्‍चया कायविञ्‍ञाणं, वत्थुं पच्‍चया अनिदस्सना खन्धा (संखित्तं)।

२८. हेतुया तीणि, आरम्मणे एकं, अधिपतिया तीणि…पे॰… अविगते  तीणि।

अनुलोमं।

२. पच्‍चयपच्‍चनीयं

नहेतुपच्‍चयो

२९. अनिदस्सनं  धम्मं पच्‍चया अनिदस्सनो धम्मो उप्पज्‍जति नहेतुपच्‍चया – अहेतुकं अनिदस्सनं एकं खन्धं पच्‍चया तयो खन्धा अनिदस्सनं चित्तसमुट्ठानञ्‍च रूपं…पे॰… द्वे खन्धे…पे॰… अहेतुकपटिसन्धिक्खणे…पे॰… (याव असञ्‍ञसत्ता) चक्खायतनं पच्‍चया चक्खुविञ्‍ञाणं…पे॰… कायायतनं पच्‍चया कायविञ्‍ञाणं, वत्थुं पच्‍चया अहेतुका अनिदस्सना खन्धा, विचिकिच्छासहगते उद्धच्‍चसहगते खन्धे च वत्थुञ्‍च पच्‍चया विचिकिच्छासहगतो उद्धच्‍चसहगतो मोहो (इतरेपि द्वे कातब्बा। संखित्तं)।

३०. नहेतुया तीणि, नआरम्मणे तीणि…पे॰… नोविगते तीणि।

पच्‍चनीयं।

३. पच्‍चयानुलोमपच्‍चनीयं

३१. हेतुपच्‍चया  नआरम्मणे तीणि…पे॰… नकम्मे एकं…पे॰… नविप्पयुत्ते एकं, नोनत्थिया तीणि, नोविगते तीणि।

अनुलोमपच्‍चनीयं।

४. पच्‍चयपच्‍चनीयानुलोमं

३२. नहेतुपच्‍चया आरम्मणे एकं…पे॰… मग्गे एकं…पे॰… अविगते तीणि।

पच्‍चनीयानुलोमं।

४. निस्सयवारो

(निस्सयवारोपि एवं कातब्बो।)

५. संसट्ठवारो

१. पच्‍चयानुलोमं

३३. अनिदस्सनं धम्मं संसट्ठो अनिदस्सनो धम्मो उप्पज्‍जति हेतुपच्‍चया  – अनिदस्सनं एकं खन्धं संसट्ठा तयो खन्धा…पे॰… द्वे खन्धे…पे॰… पटिसन्धिक्खणे…पे॰…।

अनिदस्सनं  धम्मं संसट्ठो अनिदस्सनो धम्मो उप्पज्‍जति आरम्मणपच्‍चया (एवं सब्बं सप्पच्‍चयगणनाहि सद्धिं कातब्बं)।

६. सम्पयुत्तवारो

(सम्पयुत्तवारोपि संसट्ठवारसदिसो)।

७. पञ्हावारो

१. पच्‍चयानुलोमं

१. विभङ्गवारो

हेतुपच्‍चयो

३४. अनिदस्सनो धम्मो अनिदस्सनस्स धम्मस्स हेतुपच्‍चयेन पच्‍चयो – अनिदस्सना हेतू सम्पयुत्तकानं खन्धानं अनिदस्सनानं चित्तसमुट्ठानानञ्‍च रूपानं हेतुपच्‍चयेन पच्‍चयो; पटिसन्धिक्खणे…पे॰…। (१)

अनिदस्सनो धम्मो सनिदस्सनस्स धम्मस्स हेतुपच्‍चयेन पच्‍चयो – अनिदस्सना हेतू सनिदस्सनानं चित्तसमुट्ठानानं रूपानं हेतुपच्‍चयेन पच्‍चयो; पटिसन्धिक्खणे…पे॰…। (२)

अनिदस्सनो धम्मो सनिदस्सनस्स च अनिदस्सनस्स च धम्मस्स हेतुपच्‍चयेन पच्‍चयो – अनिदस्सना हेतू सम्पयुत्तकानं खन्धानं सनिदस्सनानञ्‍च अनिदस्सनानञ्‍च चित्तसमुट्ठानानञ्‍च रूपानं हेतुपच्‍चयेन पच्‍चयो; पटिसन्धिक्खणे…पे॰…। (३)

आरम्मणपच्‍चयो

३५. सनिदस्सनो  धम्मो अनिदस्सनस्स धम्मस्स आरम्मणपच्‍चयेन पच्‍चयो – सनिदस्सनं रूपं अनिच्‍चतो…पे॰… दोमनस्सं उप्पज्‍जति; दिब्बेन चक्खुना रूपं पस्सति, रूपायतनं चक्खुविञ्‍ञाणस्स आरम्मणपच्‍चयेन पच्‍चयो; सनिदस्सना खन्धा इद्धिविधञाणस्स, पुब्बेनिवासानुस्सतिञाणस्स, अनागतंसञाणस्स, आवज्‍जनाय आरम्मणपच्‍चयेन  पच्‍चयो। (१)

अनिदस्सनो धम्मो अनिदस्सनस्स धम्मस्स आरम्मणपच्‍चयेन पच्‍चयो – दानं दत्वा सीलं…पे॰… उपोसथकम्मं कत्वा तं पच्‍चवेक्खति, पुब्बे सुचिण्णानि पच्‍चवेक्खति, झाना वुट्ठहित्वा…पे॰… अरिया मग्गा वुट्ठहित्वा मग्गं पच्‍चवेक्खन्ति, फलं  पच्‍चवेक्खन्ति, निब्बानं पच्‍चवेक्खन्ति; निब्बानं गोत्रभुस्स, वोदानस्स, मग्गस्स, फलस्स, आवज्‍जनाय आरम्मणपच्‍चयेन पच्‍चयो; अरिया पहीने किलेसे पच्‍चवेक्खन्ति, विक्खम्भिते किलेसे…पे॰… पुब्बे…पे॰… चक्खुं…पे॰… कायं… सद्दे…पे॰… वत्थुं अनिदस्सने खन्धे अनिच्‍चतो…पे॰… दोमनस्सं उप्पज्‍जति; दिब्बाय सोतधातुया सद्दं सुणाति, चेतोपरियञाणेन अनिदस्सनचित्तसमङ्गिस्स चित्तं जानाति, आकासानञ्‍चायतनं विञ्‍ञाणञ्‍चायतनस्स…पे॰… आकिञ्‍चञ्‍ञायतनं नेवसञ्‍ञानासञ्‍ञायतनस्स…पे॰… सद्दायतनं सोतविञ्‍ञाणस्स…पे॰… फोट्ठब्बायतनं कायविञ्‍ञाणस्स…पे॰… अनिदस्सना खन्धा इद्धिविधञाणस्स, चेतोपरियञाणस्स, पुब्बेनिवासानुस्सतिञाणस्स, यथाकम्मूपगञाणस्स, अनागतंसञाणस्स, आवज्‍जनाय आरम्मणपच्‍चयेन पच्‍चयो। (१)

अधिपतिपच्‍चयो

३६. सनिदस्सनो धम्मो अनिदस्सनस्स धम्मस्स अधिपतिपच्‍चयेन पच्‍चयो। आरम्मणाधिपति – सनिदस्सनं रूपं गरुं कत्वा अस्सादेति अभिनन्दति, तं गरुं कत्वा रागो उप्पज्‍जति, दिट्ठि उप्पज्‍जति। (१)

अनिदस्सनो धम्मो अनिदस्सनस्स धम्मस्स अधिपतिपच्‍चयेन पच्‍चयो  – आरम्मणाधिपति, सहजाताधिपति। आरम्मणाधिपति – दानं दत्वा सीलं…पे॰… उपोसथकम्मं कत्वा  तं गरुं कत्वा पच्‍चवेक्खति, पुब्बे सुचिण्णानि…पे॰… झाना वुट्ठहित्वा…पे॰… अरिया मग्गा वुट्ठहित्वा मग्गं गरुं कत्वा पच्‍चवेक्खन्ति, फलं गरुं कत्वा पच्‍चवेक्खन्ति, निब्बानं गरुं कत्वा पच्‍चवेक्खन्ति; निब्बानं गोत्रभुस्स, वोदानस्स, मग्गस्स, फलस्स अधिपतिपच्‍चयेन पच्‍चयो; चक्खुं…पे॰… वत्थुं अनिदस्सने खन्धे गरुं कत्वा अस्सादेति अभिनन्दति, तं गरुं कत्वा रागो उप्पज्‍जति, दिट्ठि उप्पज्‍जति। सहजाताधिपति – अनिदस्सनाधिपति सम्पयुत्तकानं खन्धानं अनिदस्सनानं चित्तसमुट्ठानानञ्‍च रूपानं अधिपतिपच्‍चयेन पच्‍चयो। (१)

अनिदस्सनो धम्मो सनिदस्सनस्स धम्मस्स अधिपतिपच्‍चयेन पच्‍चयो। सहजाताधिपति – अनिदस्सनाधिपति सनिदस्सनानं चित्तसमुट्ठानानं रूपानं अधिपतिपच्‍चयेन पच्‍चयो। (२)

अनिदस्सनो धम्मो सनिदस्सनस्स च अनिदस्सनस्स च धम्मस्स अधिपतिपच्‍चयेन पच्‍चयो। सहजाताधिपति – अनिदस्सनाधिपति सम्पयुत्तकानं खन्धानं  सनिदस्सनानञ्‍च अनिदस्सनानञ्‍च चित्तसमुट्ठानानञ्‍च रूपानं अधिपतिपच्‍चयेन पच्‍चयो। (३)

अनन्तरपच्‍चयो

३७. अनिदस्सनो धम्मो अनिदस्सनस्स धम्मस्स अनन्तरपच्‍चयेन पच्‍चयो – पुरिमा पुरिमा अनिदस्सना खन्धा पच्छिमानं पच्छिमानं अनिदस्सनानं खन्धानं अनन्तरपच्‍चयेन पच्‍चयो; अनुलोमं गोत्रभुस्स…पे॰… गोत्रभु मग्गस्स…पे॰… नेवसञ्‍ञानासञ्‍ञायतनं फलसमापत्तिया अनन्तरपच्‍चयेन पच्‍चयो। (१)

समनन्तरपच्‍चयादि

३८. अनिदस्सनो  धम्मो अनिदस्सनस्स धम्मस्स समनन्तरपच्‍चयेन पच्‍चयो… सहजातपच्‍चयेन पच्‍चयो… तीणि… अञ्‍ञमञ्‍ञपच्‍चयेन पच्‍चयो… एकं… निस्सयपच्‍चयेन पच्‍चयो… तीणि।

उपनिस्सयपच्‍चयो

३९. सनिदस्सनो  धम्मो अनिदस्सनस्स धम्मस्स उपनिस्सयपच्‍चयेन पच्‍चयो – आरम्मणूपनिस्सयो, पकतूपनिस्सयो…पे॰…। पकतूपनिस्सयो – वण्णसम्पदं पत्थयमानो दानं…पे॰… सीलं…पे॰… उपोसथकम्मं करोति, वण्णसम्पदा सद्धाय…पे॰… पत्थनाय… कायिकस्स सुखस्स, कायिकस्स दुक्खस्स, मग्गस्स, फलसमापत्तिया उपनिस्सयपच्‍चयेन पच्‍चयो। (१)

अनिदस्सनो धम्मो अनिदस्सनस्स धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो – सद्धं उपनिस्साय दानं देति…पे॰… समापत्तिं उप्पादेति, मानं जप्पेति, दिट्ठिं गण्हाति; सीलं…पे॰… सेनासनं उपनिस्साय दानं देति…पे॰… सङ्घं भिन्दति; सद्धा…पे॰… सेनासनं सद्धाय…पे॰… फलसमापत्तिया उपनिस्सयपच्‍चयेन पच्‍चयो। (१)

पुरेजातपच्‍चयो

४०. सनिदस्सनो धम्मो अनिदस्सनस्स धम्मस्स पुरेजातपच्‍चयेन पच्‍चयो – सनिदस्सनं रूपं अनिच्‍चतो…पे॰… दोमनस्सं उप्पज्‍जति; दिब्बेन चक्खुना  रूपं पस्सति, रूपायतनं चक्खुविञ्‍ञाणस्स पुरेजातपच्‍चयेन पच्‍चयो। (१)

अनिदस्सनो धम्मो अनिदस्सनस्स धम्मस्स पुरेजातपच्‍चयेन पच्‍चयो – आरम्मणपुरेजातं, वत्थुपुरेजातं। आरम्मणपुरेजातं – चक्खुं…पे॰… वत्थुं अनिच्‍चतो…पे॰… दोमनस्सं  उप्पज्‍जति, दिब्बाय सोतधातुया सद्दं सुणाति, सद्दायतनं सोतविञ्‍ञाणस्स…पे॰… फोट्ठब्बायतनं कायविञ्‍ञाणस्स पुरेजातपच्‍चयेन पच्‍चयो। वत्थुपुरेजातं – चक्खायतनं चक्खुविञ्‍ञाणस्स…पे॰… कायायतनं कायविञ्‍ञाणस्स…पे॰… वत्थु अनिदस्सनानं खन्धानं पुरेजातपच्‍चयेन पच्‍चयो। (१)

सनिदस्सनो च अनिदस्सनो च धम्मा अनिदस्सनस्स धम्मस्स पुरेजातपच्‍चयेन पच्‍चयो – आरम्मणपुरेजातं, वत्थुपुरेजातं। रूपायतनञ्‍च वत्थु च अनिदस्सनानं खन्धानं पुरेजातपच्‍चयेन  पच्‍चयो; रूपायतनञ्‍च चक्खायतनञ्‍च चक्खुविञ्‍ञाणस्स पुरेजातपच्‍चयेन पच्‍चयो। (१)

पच्छाजातपच्‍चयो

४१. अनिदस्सनो धम्मो अनिदस्सनस्स धम्मस्स पच्छाजातपच्‍चयेन पच्‍चयो – पच्छाजाता अनिदस्सना खन्धा पुरेजातस्स इमस्स अनिदस्सनस्स कायस्स पच्छाजातपच्‍चयेन पच्‍चयो। (१)

अनिदस्सनो धम्मो सनिदस्सनस्स धम्मस्स पच्छाजातपच्‍चयेन पच्‍चयो – पच्छाजाता अनिदस्सना खन्धा पुरेजातस्स इमस्स सनिदस्सनस्स कायस्स पच्छाजातपच्‍चयेन पच्‍चयो। (२)

अनिदस्सनो धम्मो सनिदस्सनस्स च अनिदस्सनस्स च धम्मस्स पच्छाजातपच्‍चयेन पच्‍चयो – पच्छाजाता अनिदस्सना खन्धा पुरेजातस्स इमस्स सनिदस्सनस्स च अनिदस्सनस्स च कायस्स पच्छाजातपच्‍चयेन पच्‍चयो। (३)

आसेवनपच्‍चयो

४२. अनिदस्सनो धम्मो अनिदस्सनस्स धम्मस्स आसेवनपच्‍चयेन पच्‍चयो – पुरिमा पुरिमा अनिदस्सना खन्धा पच्छिमानं पच्छिमानं अनिदस्सनानं खन्धानं…पे॰… अनुलोमं गोत्रभुस्स… अनुलोमं वोदानस्स… गोत्रभु मग्गस्स… वोदानं मग्गस्स आसेवनपच्‍चयेन पच्‍चयो। (१)

कम्मपच्‍चयो

४३. अनिदस्सनो  धम्मो अनिदस्सनस्स धम्मस्स कम्मपच्‍चयेन पच्‍चयो – सहजाता, नानाक्खणिका। सहजाता – अनिदस्सना चेतना सम्पयुत्तकानं खन्धानं अनिदस्सनानञ्‍च चित्तसमुट्ठानानं रूपानं कम्मपच्‍चयेन पच्‍चयो; पटिसन्धिक्खणे…पे॰…। नानाक्खणिका – अनिदस्सना  चेतना विपाकानं खन्धानं अनिदस्सनानञ्‍च कटत्तारूपानं कम्मपच्‍चयेन पच्‍चयो। (१)

अनिदस्सनो धम्मो सनिदस्सनस्स धम्मस्स कम्मपच्‍चयेन पच्‍चयो – सहजाता, नानाक्खणिका (वित्थारेतब्बं)। (२)

अनिदस्सनो धम्मो सनिदस्सनस्स च अनिदस्सनस्स च धम्मस्स कम्मपच्‍चयेन पच्‍चयो – सहजाता, नानाक्खणिका (वित्थारेतब्बं)। (३)

विपाकपच्‍चयादि

४४. अनिदस्सनो धम्मो अनिदस्सनस्स धम्मस्स विपाकपच्‍चयेन पच्‍चयो… तीणि… आहारपच्‍चयेन पच्‍चयो… तीणि (तीसुपि कबळीकारो आहारो कातब्बो)… इन्द्रियपच्‍चयेन पच्‍चयो… तीणि (तीसुपि रूपजीवितिन्द्रियं)… झानपच्‍चयेन पच्‍चयो… तीणि… मग्गपच्‍चयेन पच्‍चयो… तीणि… सम्पयुत्तपच्‍चयेन पच्‍चयो… एकं।

विप्पयुत्तपच्‍चयो

४५. अनिदस्सनो धम्मो अनिदस्सनस्स धम्मस्स विप्पयुत्तपच्‍चयेन पच्‍चयो – सहजातं, पुरेजातं, पच्छाजातं। सहजाता – अनिदस्सना खन्धा अनिदस्सनानं चित्तसमुट्ठानानं रूपानं विप्पयुत्तपच्‍चयेन पच्‍चयो; पटिसन्धिक्खणे अनिदस्सना खन्धा अनिदस्सनानं कटत्तारूपानं विप्पयुत्तपच्‍चयेन पच्‍चयो; खन्धा वत्थुस्स विप्पयुत्तपच्‍चयेन पच्‍चयो, वत्थु खन्धानं विप्पयुत्तपच्‍चयेन पच्‍चयो। पुरेजातं – चक्खायतनं चक्खुविञ्‍ञाणस्स…पे॰… कायायतनं कायविञ्‍ञाणस्स…पे॰… वत्थु अनिदस्सनानं खन्धानं विप्पयुत्तपच्‍चयेन पच्‍चयो। पच्छाजाता – अनिदस्सना खन्धा पुरेजातस्स इमस्स अनिदस्सनस्स कायस्स विप्पयुत्तपच्‍चयेन पच्‍चयो। (१)

अनिदस्सनो धम्मो सनिदस्सनस्स धम्मस्स विप्पयुत्तपच्‍चयेन पच्‍चयो – सहजातं, पच्छाजातं। सहजाता – अनिदस्सना खन्धा सनिदस्सनानं चित्तसमुट्ठानानं  रूपानं विप्पयुत्तपच्‍चयेन  पच्‍चयो; पटिसन्धिक्खणे…पे॰…। पच्छाजाता – अनिदस्सना खन्धा पुरेजातस्स इमस्स सनिदस्सनस्स कायस्स विप्पयुत्तपच्‍चयेन पच्‍चयो। (२)

अनिदस्सनो धम्मो सनिदस्सनस्स च अनिदस्सनस्स च धम्मस्स विप्पयुत्तपच्‍चयेन पच्‍चयो – सहजातं, पच्छाजातं। सहजाता – अनिदस्सना खन्धा सनिदस्सनानञ्‍च अनिदस्सनानञ्‍च चित्तसमुट्ठानानं रूपानं विप्पयुत्तपच्‍चयेन पच्‍चयो; पटिसन्धिक्खणे…पे॰…। पच्छाजाता – अनिदस्सना खन्धा पुरेजातस्स इमस्स सनिदस्सनस्स च अनिदस्सनस्स च कायस्स विप्पयुत्तपच्‍चयेन पच्‍चयो। (३)

अत्थिपच्‍चयादि

४६. सनिदस्सनो धम्मो अनिदस्सनस्स धम्मस्स अत्थिपच्‍चयेन पच्‍चयो – सनिदस्सनं रूपं अनिच्‍चतो…पे॰… दोमनस्सं उप्पज्‍जति, दिब्बेन चक्खुना रूपं पस्सति, रूपायतनं चक्खुविञ्‍ञाणस्स अत्थिपच्‍चयेन पच्‍चयो। (१)

अनिदस्सनो धम्मो अनिदस्सनस्स धम्मस्स अत्थिपच्‍चयेन पच्‍चयो – सहजातं, पुरेजातं, पच्छाजातं, आहारं, इन्द्रियं। सहजातो – अनिदस्सनो  एको खन्धो तिण्णन्‍नं खन्धानं अनिदस्सनानञ्‍च चित्तसमुट्ठानानं रूपानं अत्थिपच्‍चयेन पच्‍चयो…पे॰… द्वे खन्धे…पे॰… (संखित्तं। याव असञ्‍ञसत्ता)। पुरेजातं – चक्खुं…पे॰… वत्थुं अनिच्‍चतो…पे॰… दोमनस्सं उप्पज्‍जति, दिब्बाय सोतधातुया सद्दं सुणाति, सद्दायतनं सोतविञ्‍ञाणस्स…पे॰… फोट्ठब्बायतनं कायविञ्‍ञाणस्स…पे॰… चक्खायतनं चक्खुविञ्‍ञाणस्स…पे॰… कायायतनं कायविञ्‍ञाणस्स…पे॰… वत्थु अनिदस्सनानं खन्धानं अत्थिपच्‍चयेन पच्‍चयो। पच्छाजाता – अनिदस्सना खन्धा पुरेजातस्स इमस्स अनिदस्सनस्स कायस्स अत्थिपच्‍चयेन पच्‍चयो; कबळीकारो आहारो इमस्स अनिदस्सनस्स कायस्स अत्थिपच्‍चयेन पच्‍चयो; रूपजीवितिन्द्रियं अनिदस्सनानं कटत्तारूपानं अत्थिपच्‍चयेन पच्‍चयो। (१)

अनिदस्सनो धम्मो सनिदस्सनस्स धम्मस्स अत्थिपच्‍चयेन पच्‍चयो – सहजातं, पच्छाजातं, आहारं, इन्द्रियं। सहजाता – अनिदस्सना खन्धा सनिदस्सनानं चित्तसमुट्ठानानं रूपानं  अत्थिपच्‍चयेन पच्‍चयो; पटिसन्धिक्खणे…पे॰… महाभूता सनिदस्सनानं चित्तसमुट्ठानानं रूपानं कटत्तारूपानं  उपादारूपानं अत्थिपच्‍चयेन पच्‍चयो…पे॰… बाहिरा… आहारसमुट्ठाना… उतुसमुट्ठाना… असञ्‍ञसत्तानं महाभूता सनिदस्सनानं कटत्तारूपानं, उपादारूपानं अत्थिपच्‍चयेन पच्‍चयो। पच्छाजाता – अनिदस्सना खन्धा पुरेजातस्स इमस्स सनिदस्सनस्स कायस्स अत्थिपच्‍चयेन पच्‍चयो; कबळीकारो आहारो इमस्स सनिदस्सनस्स कायस्स अत्थिपच्‍चयेन पच्‍चयो; रूपजीवितिन्द्रियं सनिदस्सनानं  कटत्तारूपानं अत्थिपच्‍चयेन पच्‍चयो। (२)

अनिदस्सनो धम्मो सनिदस्सनस्स च अनिदस्सनस्स च धम्मस्स अत्थिपच्‍चयेन पच्‍चयो – सहजातं, पच्छाजातं, आहारं, इन्द्रियं। सहजातो – अनिदस्सनो एको खन्धो तिण्णन्‍नं खन्धानं सनिदस्सनानञ्‍च अनिदस्सनानञ्‍च चित्तसमुट्ठानानं रूपानं अत्थिपच्‍चयेन पच्‍चयो…पे॰… द्वे खन्धा…पे॰… पटिसन्धिक्खणे…पे॰… महाभूता सनिदस्सनानञ्‍च अनिदस्सनानञ्‍च चित्तसमुट्ठानानं रूपानं, कटत्तारूपानं, उपादारूपानं अत्थिपच्‍चयेन पच्‍चयो; बाहिरा… आहारसमुट्ठाना… उतुसमुट्ठाना… असञ्‍ञसत्तानं महाभूता सनिदस्सनानञ्‍च अनिदस्सनानञ्‍च कटत्तारूपानं उपादारूपानं अत्थिपच्‍चयेन पच्‍चयो। (३)

४७. सनिदस्सनो च अनिदस्सनो च धम्मा अनिदस्सनस्स धम्मस्स अत्थिपच्‍चयेन पच्‍चयो। पुरेजातं – रूपायतनञ्‍च वत्थु च अनिदस्सनानं खन्धानं अत्थिपच्‍चयेन पच्‍चयो; रूपायतनञ्‍च चक्खायतनञ्‍च चक्खुविञ्‍ञाणस्स अत्थिपच्‍चयेन पच्‍चयो।

नत्थिपच्‍चयेन पच्‍चयो… विगतपच्‍चयेन पच्‍चयो… अविगतपच्‍चयेन पच्‍चयो।

१. पच्‍चयानुलोमं

२. सङ्ख्यावारो

सुद्धं

४८. हेतुया तीणि, आरम्मणे द्वे, अधिपतिया चत्तारि, अनन्तरे एकं, समनन्तरे एकं, सहजाते तीणि, अञ्‍ञमञ्‍ञे एकं, निस्सये तीणि, उपनिस्सये द्वे, पुरेजाते तीणि, पच्छाजाते तीणि, आसेवने एकं, कम्मे तीणि, विपाके तीणि, आहारे तीणि, इन्द्रिये  तीणि, झाने तीणि, मग्गे तीणि, सम्पयुत्ते  एकं, विप्पयुत्ते तीणि, अत्थिया पञ्‍च, नत्थिया एकं, विगते एकं, अविगते पञ्‍च (एवं गणेतब्बं)।

अनुलोमं।

पच्‍चनीयुद्धारो

४९. सनिदस्सनो धम्मो अनिदस्सनस्स धम्मस्स आरम्मणपच्‍चयेन पच्‍चयो… उपनिस्सयपच्‍चयेन पच्‍चयो। (१)

अनिदस्सनो धम्मो अनिदस्सनस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन पच्‍चयो… पच्छाजातपच्‍चयेन पच्‍चयो… कम्मपच्‍चयेन पच्‍चयो… आहारपच्‍चयेन पच्‍चयो… इन्द्रियपच्‍चयेन पच्‍चयो। (१)

अनिदस्सनो धम्मो सनिदस्सनस्स धम्मस्स सहजातपच्‍चयेन पच्‍चयो… पच्छाजातपच्‍चयेन पच्‍चयो… कम्मपच्‍चयेन पच्‍चयो… आहारपच्‍चयेन पच्‍चयो… इन्द्रियपच्‍चयेन पच्‍चयो। (२)

अनिदस्सनो धम्मो सनिदस्सनस्स च अनिदस्सनस्स च धम्मस्स सहजातपच्‍चयेन पच्‍चयो… पच्छाजातपच्‍चयेन पच्‍चयो… कम्मपच्‍चयेन पच्‍चयो… आहारपच्‍चयेन पच्‍चयो… इन्द्रियपच्‍चयेन पच्‍चयो। (३)

सनिदस्सनो च अनिदस्सनो च धम्मा अनिदस्सनस्स धम्मस्स पुरेजातपच्‍चयेन पच्‍चयो। (१)

२. पच्‍चयपच्‍चनीयं

२. सङ्ख्यावारो

सुद्धं

५०. नहेतुया  पञ्‍च, नआरम्मणे चत्तारि, नअधिपतिया पञ्‍च, नअनन्तरे पञ्‍च, नसमनन्तरे पञ्‍च, नसहजाते पञ्‍च, नअञ्‍ञमञ्‍ञे पञ्‍च, ननिस्सये चत्तारि, नउपनिस्सये पञ्‍च, नपुरेजाते  चत्तारि, नपच्छाजाते पञ्‍च (सब्बत्थ पञ्‍च), नसम्पयुत्ते पञ्‍च, नविप्पयुत्ते चत्तारि, नोअत्थिया चत्तारि, नोनत्थिया पञ्‍च, नोविगते पञ्‍च, नोअविगते चत्तारि।

पच्‍चनीयं।

३. पच्‍चयानुलोमपच्‍चनीयं

हेतुदुकं

५१. हेतुपच्‍चया  नआरम्मणे तीणि, नअधिपतिया तीणि, नअनन्तरे तीणि, नसमनन्तरे तीणि, नअञ्‍ञमञ्‍ञे तीणि, नउपनिस्सये तीणि…पे॰… नसम्पयुत्ते तीणि, नविप्पयुत्ते एकं, नोनत्थिया तीणि, नोविगते तीणि।

अनुलोमपच्‍चनीयं।

४. पच्‍चयपच्‍चनीयानुलोमं

नहेतुदुकं

५२. नहेतुपच्‍चया  आरम्मणे द्वे, अधिपतिया चत्तारि, अनन्तरे एकं, समनन्तरे एकं, सहजाते तीणि, अञ्‍ञमञ्‍ञे एकं, निस्सये तीणि, उपनिस्सये द्वे, पुरेजाते तीणि, पच्छाजाते तीणि, आसेवने एकं, कम्मे तीणि…पे॰… मग्गे तीणि, सम्पयुत्ते एकं, विप्पयुत्ते तीणि, अत्थिया पञ्‍च, नत्थिया एकं, विगते एकं, अविगते पञ्‍च।

पच्‍चनीयानुलोमं।

सनिदस्सनदुकं निट्ठितं।

१०. सप्पटिघदुकं

१. पटिच्‍चवारो

१. पच्‍चयानुलोमं

१. विभङ्गवारो

हेतुपच्‍चयो

५३. सप्पटिघं  धम्मं पटिच्‍च सप्पटिघो धम्मो उप्पज्‍जति हेतुपच्‍चया – सप्पटिघं एकं महाभूतं पटिच्‍च द्वे महाभूता, द्वे महाभूते पटिच्‍च एकं महाभूतं, सप्पटिघे महाभूते पटिच्‍च सप्पटिघं चित्तसमुट्ठानं रूपं, कटत्तारूपं, उपादारूपं, फोट्ठब्बायतनं पटिच्‍च चक्खायतनं…पे॰… रसायतनं। (१)

सप्पटिघं धम्मं पटिच्‍च अप्पटिघो धम्मो उप्पज्‍जति हेतुपच्‍चया – सप्पटिघे महाभूते पटिच्‍च आपोधातु, सप्पटिघे महाभूते पटिच्‍च अप्पटिघं चित्तसमुट्ठानं रूपं, कटत्तारूपं, उपादारूपं, फोट्ठब्बायतनं पटिच्‍च आपोधातु इत्थिन्द्रियं…पे॰… कबळीकारो आहारो। (२)

सप्पटिघं धम्मं पटिच्‍च सप्पटिघो च अप्पटिघो च धम्मा उप्पज्‍जन्ति हेतुपच्‍चया – सप्पटिघं एकं महाभूतं पटिच्‍च द्वे महाभूता आपोधातु च, द्वे महाभूते…पे॰… सप्पटिघे महाभूते पटिच्‍च सप्पटिघञ्‍च अप्पटिघञ्‍च चित्तसमुट्ठानं रूपं, कटत्तारूपं, उपादारूपं, फोट्ठब्बायतनं  पटिच्‍च चक्खायतनं…पे॰… रसायतनं आपोधातु इत्थिन्द्रियं…पे॰… कबळीकारो आहारो। (३)

५४. अप्पटिघं धम्मं पटिच्‍च अप्पटिघो धम्मो उप्पज्‍जति हेतुपच्‍चया – अप्पटिघं एकं खन्धं पटिच्‍च तयो खन्धा अप्पटिघं चित्तसमुट्ठानञ्‍च रूपं…पे॰… द्वे खन्धे…पे॰… पटिसन्धिक्खणे…पे॰… खन्धे पटिच्‍च वत्थु, वत्थुं पटिच्‍च खन्धा, आपोधातुं पटिच्‍च अप्पटिघं चित्तसमुट्ठानं रूपं, कटत्तारूपं, उपादारूपं, आपोधातुं पटिच्‍च इत्थिन्द्रियं…पे॰… कबळीकारो आहारो। (१)

अप्पटिघं धम्मं पटिच्‍च सप्पटिघो धम्मो उप्पज्‍जति हेतुपच्‍चया – अप्पटिघे खन्धे पटिच्‍च सप्पटिघं चित्तसमुट्ठानं रूपं; पटिसन्धिक्खणे…पे॰… आपोधातुं पटिच्‍च सप्पटिघा महाभूता, आपोधातुं पटिच्‍च सप्पटिघं चित्तसमुट्ठानं रूपं, कटत्तारूपं, उपादारूपं, आपोधातुं पटिच्‍च चक्खायतनं…पे॰… फोट्ठब्बायतनं। (२)

अप्पटिघं धम्मं पटिच्‍च सप्पटिघो च अप्पटिघो च धम्मा उप्पज्‍जन्ति हेतुपच्‍चया – अप्पटिघं एकं खन्धं पटिच्‍च तयो खन्धा सप्पटिघञ्‍च अप्पटिघञ्‍च चित्तसमुट्ठानं रूपं…पे॰… द्वे खन्धे…पे॰… पटिसन्धिक्खणे…पे॰… आपोधातुं पटिच्‍च सप्पटिघञ्‍च अप्पटिघञ्‍च चित्तसमुट्ठानं रूपं, कटत्तारूपं, उपादारूपं, आपोधातुं पटिच्‍च चक्खायतनं…पे॰… फोट्ठब्बायतनं, इत्थिन्द्रियं…पे॰… कबळीकारो आहारो। (३)

५५. सप्पटिघञ्‍च  अप्पटिघञ्‍च धम्मं पटिच्‍च सप्पटिघो धम्मो उप्पज्‍जति हेतुपच्‍चया – अप्पटिघे खन्धे च महाभूते च पटिच्‍च सप्पटिघं चित्तसमुट्ठानं रूपं; पटिसन्धिक्खणे…पे॰… सप्पटिघं एकं महाभूतञ्‍च आपोधातुञ्‍च पटिच्‍च द्वे महाभूता…पे॰… सप्पटिघे महाभूते च आपोधातुञ्‍च पटिच्‍च सप्पटिघं चित्तसमुट्ठानं रूपं, कटत्तारूपं, उपादारूपं, फोट्ठब्बायतनञ्‍च आपोधातुञ्‍च पटिच्‍च चक्खायतनं…पे॰…। (१)

सप्पटिघञ्‍च अप्पटिघञ्‍च धम्मं पटिच्‍च अप्पटिघो धम्मो उप्पज्‍जति हेतुपच्‍चया – अप्पटिघे खन्धे च महाभूते  च पटिच्‍च अप्पटिघं चित्तसमुट्ठानं रूपं; पटिसन्धिक्खणे अप्पटिघे  खन्धे च महाभूते च पटिच्‍च अप्पटिघं कटत्तारूपं, फोट्ठब्बायतनञ्‍च आपोधातुञ्‍च पटिच्‍च अप्पटिघं चित्तसमुट्ठानं रूपं, कटत्तारूपं, उपादारूपं, फोट्ठब्बायतनञ्‍च आपोधातुञ्‍च पटिच्‍च इत्थिन्द्रियं…पे॰… कबळीकारो आहारो। (२)

सप्पटिघञ्‍च अप्पटिघञ्‍च धम्मं पटिच्‍च सप्पटिघो च अप्पटिघो च धम्मा उप्पज्‍जन्ति हेतुपच्‍चया – अप्पटिघे खन्धे च महाभूते च पटिच्‍च सप्पटिघञ्‍च अप्पटिघञ्‍च चित्तसमुट्ठानं रूपं; पटिसन्धिक्खणे…पे॰… अप्पटिघे खन्धे च महाभूते च पटिच्‍च सप्पटिघञ्‍च अप्पटिघञ्‍च कटत्तारूपं, फोट्ठब्बायतनञ्‍च आपोधातुञ्‍च पटिच्‍च सप्पटिघञ्‍च अप्पटिघञ्‍च चित्तसमुट्ठानं रूपं, कटत्तारूपं, उपादारूपं, फोट्ठब्बायतनञ्‍च आपोधातुञ्‍च पटिच्‍च चक्खायतनं…पे॰… रसायतनं, इत्थिन्द्रियं…पे॰… कबळीकारो आहारो। (३)

आरम्मणपच्‍चयो

५६. अप्पटिघं धम्मं पटिच्‍च अप्पटिघो धम्मो उप्पज्‍जति आरम्मणपच्‍चया – अप्पटिघं एकं खन्धं पटिच्‍च तयो खन्धा…पे॰… द्वे खन्धे…पे॰… पटिसन्धिक्खणे…पे॰… वत्थुं पटिच्‍च खन्धा।

अधिपतिपच्‍चयादि

५७. सप्पटिघं धम्मं पटिच्‍च अप्पटिघो धम्मो उप्पज्‍जति अधिपतिपच्‍चया (पटिसन्धि वज्‍जेतब्बा, कटत्तारूपा च)… अनन्तरपच्‍चया… समनन्तरपच्‍चया… सहजातपच्‍चया (सब्बे महाभूता कातब्बा)… अञ्‍ञमञ्‍ञपच्‍चया – सप्पटिघं एकं महाभूतं पटिच्‍च द्वे महाभूता, द्वे महाभूते…पे॰…। (१)

सप्पटिघं  धम्मं पटिच्‍च  अप्पटिघो धम्मो उप्पज्‍जति अञ्‍ञमञ्‍ञपच्‍चया – सप्पटिघे महाभूते पटिच्‍च आपोधातु…पे॰…। (२)

सप्पटिघं धम्मं पटिच्‍च सप्पटिघो च अप्पटिघो च धम्मा उप्पज्‍जन्ति अञ्‍ञमञ्‍ञपच्‍चया  – सप्पटिघं एकं महाभूतं पटिच्‍च द्वे महाभूता आपोधातु च, द्वे महाभूते…पे॰…। (३)

५८. अप्पटिघं धम्मं पटिच्‍च अप्पटिघो धम्मो उप्पज्‍जति अञ्‍ञमञ्‍ञपच्‍चया – अप्पटिघं एकं खन्धं पटिच्‍च तयो खन्धा…पे॰… द्वे खन्धे…पे॰… पटिसन्धिक्खणे…पे॰… खन्धे पटिच्‍च वत्थु, वत्थुं पटिच्‍च खन्धा। (१)

अप्पटिघं धम्मं पटिच्‍च सप्पटिघो धम्मो उप्पज्‍जति अञ्‍ञमञ्‍ञपच्‍चया – आपोधातुं पटिच्‍च सप्पटिघा महाभूता (इमे अज्झत्तिकबाहिरा महाभूता कातब्बा)। (२)

सप्पटिघञ्‍च अप्पटिघञ्‍च धम्मं पटिच्‍च सप्पटिघो धम्मो उप्पज्‍जति अञ्‍ञमञ्‍ञपच्‍चया – सप्पटिघं एकं महाभूतञ्‍च आपोधातुञ्‍च पटिच्‍च द्वे महाभूता…पे॰… निस्सयपच्‍चया…पे॰… अविगतपच्‍चया।

१. पच्‍चयानुलोमं

२. सङ्ख्यावारो

सुद्धं

५९. हेतुया नव, आरम्मणे एकं, अधिपतिया नव, अनन्तरे एकं, समनन्तरे एकं, सहजाते नव, अञ्‍ञमञ्‍ञे छ, निस्सये नव, उपनिस्सये एकं, पुरेजाते एकं, आसेवने एकं, कम्मे नव, विपाके नव, आहारे नव, इन्द्रिये नव, झाने नव, मग्गे नव, सम्पयुत्ते एकं, विप्पयुत्ते नव, अत्थिया नव, नत्थिया एकं, विगते एकं, अविगते नव।

अनुलोमं।

२. पच्‍चयपच्‍चनीयं

१. विभङ्गवारो

नहेतुपच्‍चयो

६०. सप्पटिघं  धम्मं पटिच्‍च सप्पटिघो धम्मो उप्पज्‍जति नहेतुपच्‍चया… तीणि।

अप्पटिघं धम्मं पटिच्‍च अप्पटिघो धम्मो उप्पज्‍जति नहेतुपच्‍चया – अहेतुकं अप्पटिघं एकं खन्धं पटिच्‍च तयो खन्धा अप्पटिघं चित्तसमुट्ठानञ्‍च रूपं…पे॰… द्वे खन्धे…पे॰… अहेतुकपटिसन्धिक्खणे…पे॰… खन्धे पटिच्‍च वत्थु, वत्थुं पटिच्‍च खन्धा, आपोधातुं पटिच्‍च अप्पटिघं चित्तसमुट्ठानं रूपं, कटत्तारूपं, उपादारूपं, आपोधातुं पटिच्‍च इत्थिन्द्रियं…पे॰… कबळीकारो आहारो… बाहिरं… आहारसमुट्ठानं… उतुसमुट्ठानं… असञ्‍ञसत्तानं… आपोधातुं पटिच्‍च अप्पटिघं कटत्तारूपं उपादारूपं; विचिकिच्छासहगते उद्धच्‍चसहगते खन्धे पटिच्‍च विचिकिच्छासहगतो उद्धच्‍चसहगतो मोहो। (१)

(अप्पटिघमूलकं इतरेपि द्वे पञ्हा कातब्बा। घटनेपि तीणि पञ्हा कातब्बा। अज्झत्तिका बाहिरा महाभूता सब्बे जानित्वा कातब्बा।)

नआरम्मणपच्‍चयादि

६१. सप्पटिघं धम्मं पटिच्‍च सप्पटिघो धम्मो उप्पज्‍जति नआरम्मणपच्‍चया (सब्बं संखित्तं)… नोविगतपच्‍चया।

२. पच्‍चयपच्‍चनीयं

२. सङ्ख्यावारो

सुद्धं

६२. नहेतुया नव, नआरम्मणे नव, नअधिपतिया नव, नअनन्तरे नव, नसमनन्तरे नव, नअञ्‍ञमञ्‍ञे नव, नउपनिस्सये नव, नपुरेजाते नव, नपच्छाजाते नव, नआसेवने  नव, नकम्मे नव, नविपाके नव, नआहारे नव, नइन्द्रिये नव, नझाने नव, नमग्गे नव, नसम्पयुत्ते नव, नविप्पयुत्ते  नव, नोनत्थिया नव, नोविगते नव।

पच्‍चनीयं।

३. पच्‍चयानुलोमपच्‍चनीयं

हेतुदुकं

६३. हेतुपच्‍चया  नआरम्मणे नव, नअधिपतिया नव, नअनन्तरे नव, नसमनन्तरे नव, नअञ्‍ञमञ्‍ञे नव, नउपनिस्सये नव, नपुरेजाते नव, नपच्छाजाते नव, नआसेवने नव, नकम्मे एकं, नविपाके नव, नसम्पयुत्ते नव, नविप्पयुत्ते एकं, नोनत्थिया नव, नोविगते नव।

अनुलोमपच्‍चनीयं।

४. पच्‍चयपच्‍चनीयानुलोमं

नहेतुदुकं

६४. नहेतुपच्‍चया आरम्मणे एकं, अनन्तरे एकं, समनन्तरे एकं, सहजाते नव, अञ्‍ञमञ्‍ञे छ, निस्सये नव, उपनिस्सये एकं, पुरेजाते एकं, आसेवने एकं, कम्मे नव…पे॰… मग्गे एकं, सम्पयुत्ते एकं, विप्पयुत्ते नव, अत्थिया नव, नत्थिया एकं, विगते एकं, अविगते नव।

पच्‍चनीयानुलोमं।

२. सहजातवारो

(सहजातवारोपि  पटिच्‍चवारसदिसो।)

३. पच्‍चयवारो

१. पच्‍चयानुलोमं

१. विभङ्गवारो

हेतुपच्‍चयो

६५. सप्पटिघं धम्मं पच्‍चया सप्पटिघो धम्मो उप्पज्‍जति हेतुपच्‍चया… तीणि।

अप्पटिघं  धम्मं पच्‍चया अप्पटिघो धम्मो उप्पज्‍जति हेतुपच्‍चया – अप्पटिघं एकं खन्धं पच्‍चया तयो खन्धा अप्पटिघं चित्तसमुट्ठानञ्‍च रूपं…पे॰… द्वे खन्धे…पे॰… पटिसन्धिक्खणे  …पे॰… आपोधातुं पच्‍चया अप्पटिघं चित्तसमुट्ठानं रूपं, कटत्तारूपं, उपादारूपं, आपोधातुं पच्‍चया इत्थिन्द्रियं…पे॰… कबळीकारो आहारो, वत्थुं पच्‍चया अप्पटिघा खन्धा। (१)

(अवसेसा पञ्‍च पञ्हा पटिच्‍चवारसदिसा।)

आरम्मणपच्‍चयादि

६६. सप्पटिघं धम्मं पच्‍चया अप्पटिघो धम्मो उप्पज्‍जति आरम्मणपच्‍चया – चक्खायतनं पच्‍चया चक्खुविञ्‍ञाणं…पे॰… कायायतनं पच्‍चया कायविञ्‍ञाणं। (१)

अप्पटिघं धम्मं पच्‍चया अप्पटिघो धम्मो उप्पज्‍जति आरम्मणपच्‍चया – अप्पटिघं एकं खन्धं  पच्‍चया तयो खन्धा…पे॰… द्वे खन्धे…पे॰… पटिसन्धिक्खणे…पे॰… वत्थुं पच्‍चया अप्पटिघा खन्धा। (१)

सप्पटिघञ्‍च अप्पटिघञ्‍च धम्मं पच्‍चया अप्पटिघो धम्मो उप्पज्‍जति आरम्मणपच्‍चया – चक्खुविञ्‍ञाणसहगतं एकं खन्धञ्‍च चक्खायतनञ्‍च पच्‍चया तयो खन्धा…पे॰… कायविञ्‍ञाणसहगतं एकं खन्धञ्‍च कायायतनञ्‍च पच्‍चया तयो खन्धा…पे॰… अधिपतिपच्‍चया… (संखित्तं) अविगतपच्‍चया।

१. पच्‍चयानुलोमं

२. सङ्ख्यावारो

सुद्धं

६७. हेतुया नव, आरम्मणे तीणि, अधिपतिया नव, अनन्तरे तीणि, समनन्तरे तीणि, सहजाते नव, अञ्‍ञमञ्‍ञे छ, निस्सये नव, उपनिस्सये तीणि, पुरेजाते तीणि, आसेवने एकं, कम्मे नव…पे॰… अविगते नव (एवं पच्‍चनीयगणनापि कातब्बा)।

४. निस्सयवारो

(निस्सयवारोपि पच्‍चयवारसदिसो।)

५. संसट्ठवारो

(संसट्ठवारेपि सब्बत्थ एकं, संखित्तं। अविगतपच्‍चया, एकायेव पञ्हा। द्वेपि वारा कातब्बा।)

७. पञ्हावारो

१. पच्‍चयानुलोमं

१. विभङ्गवारो

हेतुपच्‍चयो

६८. अप्पटिघो  धम्मो अप्पटिघस्स धम्मस्स हेतुपच्‍चयेन पच्‍चयो – अप्पटिघा हेतू सम्पयुत्तकानं खन्धानं अप्पटिघानञ्‍च चित्तसमुट्ठानानं रूपानं हेतुपच्‍चयेन पच्‍चयो; पटिसन्धिक्खणे…पे॰…। (१)

अप्पटिघो धम्मो सप्पटिघस्स धम्मस्स हेतुपच्‍चयेन पच्‍चयो – अप्पटिघा हेतू सप्पटिघानं चित्तसमुट्ठानानं रूपानं हेतुपच्‍चयेन पच्‍चयो; पटिसन्धिक्खणे…पे॰…। (२)

अप्पटिघो धम्मो सप्पटिघस्स च अप्पटिघस्स च धम्मस्स हेतुपच्‍चयेन पच्‍चयो – अप्पटिघा हेतू सम्पयुत्तकानं खन्धानं सप्पटिघानञ्‍च अप्पटिघानञ्‍च चित्तसमुट्ठानानं रूपानं हेतुपच्‍चयेन पच्‍चयो; पटिसन्धिक्खणे…पे॰…। (३)

आरम्मणपच्‍चयो

६९. सप्पटिघो धम्मो अप्पटिघस्स धम्मस्स आरम्मणपच्‍चयेन पच्‍चयो – चक्खुं…पे॰… फोट्ठब्बे अनिच्‍चतो…पे॰… दोमनस्सं उप्पज्‍जति; दिब्बेन चक्खुना रूपं पस्सति, दिब्बाय सोतधातुया सद्दं सुणाति। रूपायतनं चक्खुविञ्‍ञाणस्स…पे॰… फोट्ठब्बायतनं कायविञ्‍ञाणस्स…पे॰… सप्पटिघा खन्धा इद्धिविधञाणस्स, पुब्बेनिवासानुस्सतिञाणस्स, अनागतंसञाणस्स, आवज्‍जनाय आरम्मणपच्‍चयेन पच्‍चयो। (१)

अप्पटिघो धम्मो अप्पटिघस्स धम्मस्स आरम्मणपच्‍चयेन पच्‍चयो – दानं…पे॰… सीलं…पे॰… उपोसथकम्मं कत्वा तं  पच्‍चवेक्खति, पुब्बे सुचिण्णानि पच्‍चवेक्खति, झाना वुट्ठहित्वा  झानं पच्‍चवेक्खति, अरिया मग्गा वुट्ठहित्वा मग्गं पच्‍चवेक्खन्ति, फलं पच्‍चवेक्खन्ति, निब्बानं पच्‍चवेक्खन्ति; निब्बानं गोत्रभुस्स, वोदानस्स, मग्गस्स, फलस्स, आवज्‍जनाय आरम्मणपच्‍चयेन पच्‍चयो; अरिया पहीने किलेसे पच्‍चवेक्खन्ति, विक्खम्भिते किलेसे पच्‍चवेक्खन्ति, पुब्बे समुदाचिण्णे किलेसे जानन्ति; वत्थुं…पे॰… इत्थिन्द्रियं… पुरिसिन्द्रियं… जीवितिन्द्रियं… आपोधातुं, कबळीकारं आहारं अनिच्‍चतो…पे॰… दोमनस्सं उप्पज्‍जति; चेतोपरियञाणेन अप्पटिघचित्तसमङ्गिस्स चित्तं जानाति, आकासानञ्‍चायतनं  विञ्‍ञाणञ्‍चायतनस्स…पे॰… आकिञ्‍चञ्‍ञायतनं नेवसञ्‍ञानासञ्‍ञायतनस्स…पे॰… अप्पटिघा खन्धा इद्धिविधञाणस्स, चेतोपरियञाणस्स, पुब्बेनिवासानुस्सतिञाणस्स यथाकम्मूपगञाणस्स, अनागतंसञाणस्स, आवज्‍जनाय आरम्मणपच्‍चयेन पच्‍चयो। (१)

अधिपतिपच्‍चयो

७०. सप्पटिघो धम्मो अप्पटिघस्स धम्मस्स अधिपतिपच्‍चयेन पच्‍चयो। आरम्मणाधिपति – चक्खुं…पे॰… फोट्ठब्बे गरुं कत्वा अस्सादेति अभिनन्दति, तं गरुं कत्वा रागो उप्पज्‍जति, दिट्ठि उप्पज्‍जति। (१)

अप्पटिघो धम्मो अप्पटिघस्स धम्मस्स अधिपतिपच्‍चयेन पच्‍चयो – आरम्मणाधिपति, सहजाताधिपति। आरम्मणाधिपति – दानं…पे॰… सीलं…पे॰… उपोसथकम्मं कत्वा तं गरुं कत्वा पच्‍चवेक्खति, पुब्बे सुचिण्णानि गरुं कत्वा पच्‍चवेक्खति, झाना वुट्ठहित्वा झानं गरुं कत्वा पच्‍चवेक्खति, अरिया मग्गा वुट्ठहित्वा मग्गं  गरुं कत्वा पच्‍चवेक्खन्ति, फलं गरुं कत्वा पच्‍चवेक्खन्ति, निब्बानं गरुं कत्वा पच्‍चवेक्खन्ति; निब्बानं गोत्रभुस्स, वोदानस्स, मग्गस्स, फलस्स अधिपतिपच्‍चयेन पच्‍चयो; वत्थुं…पे॰… इत्थिन्द्रियं… पुरिसिन्द्रियं… जीवितिन्द्रियं… आपोधातुं, कबळीकारं आहारं गरुं कत्वा अस्सादेति अभिनन्दति, तं गरुं कत्वा रागो उप्पज्‍जति, दिट्ठि उप्पज्‍जति। सहजाताधिपति – अप्पटिघाधिपति सम्पयुत्तकानं खन्धानं अप्पटिघानञ्‍च चित्तसमुट्ठानानं रूपानं अधिपतिपच्‍चयेन पच्‍चयो। (१)

अप्पटिघो  धम्मो सप्पटिघस्स धम्मस्स अधिपतिपच्‍चयेन पच्‍चयो। सहजाताधिपति – अप्पटिघाधिपति सप्पटिघानं चित्तसमुट्ठानानं रूपानं अधिपतिपच्‍चयेन पच्‍चयो। (१)

अप्पटिघो धम्मो सप्पटिघस्स च अप्पटिघस्स च धम्मस्स अधिपतिपच्‍चयेन पच्‍चयो। सहजाताधिपति – अप्पटिघाधिपति सम्पयुत्तकानं खन्धानं सप्पटिघानञ्‍च अप्पटिघानञ्‍च चित्तसमुट्ठानानं रूपानं अधिपतिपच्‍चयेन पच्‍चयो। (३)

अनन्तरपच्‍चयो

७१. अप्पटिघो धम्मो अप्पटिघस्स धम्मस्स अनन्तरपच्‍चयेन पच्‍चयो – पुरिमा पुरिमा अप्पटिघा खन्धा…पे॰… फलसमापत्तिया अनन्तरपच्‍चयेन पच्‍चयो।

समनन्तरपच्‍चयो

७२. अप्पटिघो  धम्मो अप्पटिघस्स धम्मस्स समनन्तरपच्‍चयेन पच्‍चयो…पे॰…।

सहजातपच्‍चयादि

७३. सप्पटिघो धम्मो सप्पटिघस्स धम्मस्स सहजातपच्‍चयेन पच्‍चयो… नव… अञ्‍ञमञ्‍ञपच्‍चयेन पच्‍चयो… छ… निस्सयपच्‍चयेन पच्‍चयो… नव।

उपनिस्सयपच्‍चयो

७४. सप्पटिघो  धम्मो अप्पटिघस्स धम्मस्स उपनिस्सयपच्‍चयेन पच्‍चयो – आरम्मणूपनिस्सयो, पकतूपनिस्सयो…पे॰…। पकतूपनिस्सयो – उतुं, सेनासनं उपनिस्साय दानं देति…पे॰… सङ्घं भिन्दति; उतु, सेनासनं सद्धाय…पे॰… फलसमापत्तिया उपनिस्सयपच्‍चयेन पच्‍चयो। (१)

अप्पटिघो धम्मो अप्पटिघस्स धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो – सद्धं उपनिस्साय दानं देति…पे॰… दिट्ठिं गण्हाति; सीलं…पे॰… कायिकं सुखं, कायिकं दुक्खं, भोजनं उपनिस्साय दानं देति…पे॰… सङ्घं भिन्दति; सद्धा…पे॰… भोजनं सद्धाय…पे॰… फलसमापत्तिया उपनिस्सयपच्‍चयेन पच्‍चयो। (१)

पुरेजातपच्‍चयो

७५. सप्पटिघो धम्मो अप्पटिघस्स धम्मस्स पुरेजातपच्‍चयेन पच्‍चयो – आरम्मणपुरेजातं, वत्थुपुरेजातं। आरम्मणपुरेजातं – चक्खुं…पे॰… फोट्ठब्बे अनिच्‍चतो…पे॰… दोमनस्सं उप्पज्‍जति; दिब्बेन चक्खुना रूपं पस्सति, दिब्बाय सोतधातुया सद्दं सुणाति, रूपायतनं चक्खुविञ्‍ञाणस्स…पे॰… फोट्ठब्बायतनं कायविञ्‍ञाणस्स पुरेजातपच्‍चयेन पच्‍चयो। वत्थुपुरेजातं – चक्खायतनं चक्खुविञ्‍ञाणस्स…पे॰… कायायतनं कायविञ्‍ञाणस्स पुरेजातपच्‍चयेन पच्‍चयो। (१)

अप्पटिघो धम्मो अप्पटिघस्स धम्मस्स पुरेजातपच्‍चयेन पच्‍चयो – आरम्मणपुरेजातं, वत्थुपुरेजातं। आरम्मणपुरेजातं – वत्थुं…पे॰… इत्थिन्द्रियं, पुरिसिन्द्रियं, जीवितिन्द्रियं, आपोधातुं, कबळीकारं आहारं अनिच्‍चतो …पे॰… दोमनस्सं उप्पज्‍जति। वत्थुपुरेजातं – वत्थु अप्पटिघानं खन्धानं पुरेजातपच्‍चयेन पच्‍चयो। (१)

सप्पटिघो च अप्पटिघो च धम्मा अप्पटिघस्स धम्मस्स पुरेजातपच्‍चयेन पच्‍चयो – आरम्मणपुरेजातं, वत्थुपुरेजातं। चक्खायतनञ्‍च वत्थु च…पे॰… फोट्ठब्बायतनञ्‍च वत्थु च अप्पटिघानं खन्धानं पुरेजातपच्‍चयेन पच्‍चयो। (१)

पच्छाजातपच्‍चयो

७६. अप्पटिघो धम्मो अप्पटिघस्स धम्मस्स पच्छाजातपच्‍चयेन पच्‍चयो – पच्छाजाता अप्पटिघा खन्धा पुरेजातस्स इमस्स अप्पटिघस्स कायस्स पच्छाजातपच्‍चयेन पच्‍चयो। (मूलं कातब्बं) पच्छाजाता अप्पटिघा खन्धा पुरेजातस्स इमस्स सप्पटिघस्स कायस्स पच्छाजातपच्‍चयेन पच्‍चयो। (मूलं कातब्बं) पच्छाजाता अप्पटिघा खन्धा पुरेजातस्स इमस्स  सप्पटिघस्स च अप्पटिघस्स च कायस्स पच्छाजातपच्‍चयेन पच्‍चयो (द्विन्‍नम्पि मूला कातब्बा)। (३)

आसेवनपच्‍चयो

७७. अप्पटिघो धम्मो अप्पटिघस्स धम्मस्स आसेवनपच्‍चयेन पच्‍चयो – पुरिमा पुरिमा अप्पटिघा खन्धा…पे॰… वोदानं मग्गस्स आसेवनपच्‍चयेन पच्‍चयो। (१)

कम्मपच्‍चयो

७८. अप्पटिघो धम्मो अप्पटिघस्स धम्मस्स कम्मपच्‍चयेन पच्‍चयो – सहजाता, नानाक्खणिका। सहजाता – अप्पटिघा चेतना सम्पयुत्तकानं खन्धानं अप्पटिघानञ्‍च चित्तसमुट्ठानानं रूपानं कम्मपच्‍चयेन पच्‍चयो; पटिसन्धिक्खणे…पे॰…। नानाक्खणिका – अप्पटिघा चेतना विपाकानं खन्धानं  अप्पटिघानञ्‍च कटत्तारूपानं कम्मपच्‍चयेन पच्‍चयो। (१)

अप्पटिघो धम्मो सप्पटिघस्स धम्मस्स कम्मपच्‍चयेन पच्‍चयो – सहजाता, नानाक्खणिका। सहजाता – अप्पटिघा चेतना सप्पटिघानं चित्तसमुट्ठानानं रूपानं कम्मपच्‍चयेन पच्‍चयो; पटिसन्धिक्खणे…पे॰…। नानाक्खणिका – अप्पटिघा चेतना सप्पटिघानं कटत्तारूपानं कम्मपच्‍चयेन पच्‍चयो। (२)

अप्पटिघो  धम्मो सप्पटिघस्स च अप्पटिघस्स च धम्मस्स कम्मपच्‍चयेन पच्‍चयो – सहजाता, नानाक्खणिका। सहजाता – अप्पटिघा चेतना सम्पयुत्तकानं खन्धानं सप्पटिघानञ्‍च अप्पटिघानञ्‍च चित्तसमुट्ठानानं रूपानं कम्मपच्‍चयेन पच्‍चयो; पटिसन्धिक्खणे…पे॰…। नानाक्खणिका – अप्पटिघा चेतना विपाकानं खन्धानं सप्पटिघानञ्‍च अप्पटिघानञ्‍च कटत्तारूपानं कम्मपच्‍चयेन पच्‍चयो। (३)

विपाकपच्‍चयो

७९. अप्पटिघो  धम्मो अप्पटिघस्स धम्मस्स विपाकपच्‍चयेन पच्‍चयो – विपाको अप्पटिघो…पे॰… तीणि।

आहारपच्‍चयो

८०. अप्पटिघो धम्मो अप्पटिघस्स धम्मस्स आहारपच्‍चयेन पच्‍चयो – अप्पटिघा आहारा सम्पयुत्तकानं खन्धानं अप्पटिघानञ्‍च चित्तसमुट्ठानानं रूपानं आहारपच्‍चयेन पच्‍चयो; पटिसन्धिक्खणे…पे॰… कबळीकारो आहारो इमस्स अप्पटिघस्स कायस्स आहारपच्‍चयेन पच्‍चयो (अवसेसा द्वेपि पञ्हा कातब्बा, पटिसन्धि कबळीकारो आहारो द्वीसुपि कातब्बो अग्गे)। (३)

इन्द्रियपच्‍चयादि

८१. सप्पटिघो धम्मो अप्पटिघस्स धम्मस्स इन्द्रियपच्‍चयेन पच्‍चयो – चक्खुन्द्रियं चक्खुविञ्‍ञाणस्स…पे॰… कायिन्द्रियं कायविञ्‍ञाणस्स इन्द्रियपच्‍चयेन पच्‍चयो। (१)

अप्पटिघो धम्मो अप्पटिघस्स धम्मस्स इन्द्रियपच्‍चयेन पच्‍चयो… तीणि (तीसुपि जीवितिन्द्रियं अग्गे कातब्बं)। (३)

सप्पटिघो च अप्पटिघो च धम्मा अप्पटिघस्स धम्मस्स इन्द्रियपच्‍चयेन पच्‍चयो – चक्खुन्द्रियञ्‍च चक्खुविञ्‍ञाणञ्‍च चक्खुविञ्‍ञाणसहगतानं खन्धानं इन्द्रियपच्‍चयेन पच्‍चयो…पे॰… कायिन्द्रियञ्‍च कायविञ्‍ञाणञ्‍च कायविञ्‍ञाणसहगतानं खन्धानं इन्द्रियपच्‍चयेन पच्‍चयो… झानपच्‍चयेन पच्‍चयो… तीणि… मग्गपच्‍चयेन पच्‍चयो… तीणि… सम्पयुत्तपच्‍चयेन पच्‍चयो… एकं।

विप्पयुत्तपच्‍चयो

८२. सप्पटिघो  धम्मो अप्पटिघस्स धम्मस्स विप्पयुत्तपच्‍चयेन पच्‍चयो। पुरेजातं – चक्खायतनं चक्खुविञ्‍ञाणस्स…पे॰… कायायतनं कायविञ्‍ञाणस्स विप्पयुत्तपच्‍चयेन पच्‍चयो। (१)

अप्पटिघो धम्मो अप्पटिघस्स धम्मस्स विप्पयुत्तपच्‍चयेन पच्‍चयो – सहजातं, पुरेजातं, पच्छाजातं। सहजाता – अप्पटिघा खन्धा अप्पटिघानं चित्तसमुट्ठानानं रूपानं विप्पयुत्तपच्‍चयेन पच्‍चयो; पटिसन्धिक्खणे…पे॰… खन्धा वत्थुस्स विप्पयुत्तपच्‍चयेन पच्‍चयो, वत्थु खन्धानं विप्पयुत्तपच्‍चयेन पच्‍चयो। पुरेजातं – वत्थु अप्पटिघानं खन्धानं विप्पयुत्तपच्‍चयेन पच्‍चयो। पच्छाजाता – अप्पटिघा खन्धा पुरेजातस्स इमस्स अप्पटिघस्स कायस्स विप्पयुत्तपच्‍चयेन पच्‍चयो। (१)

अप्पटिघो धम्मो सप्पटिघस्स धम्मस्स विप्पयुत्तपच्‍चयेन पच्‍चयो – सहजातं, पच्छाजातं। सहजाता – अप्पटिघा खन्धा सप्पटिघानं चित्तसमुट्ठानानं रूपानं विप्पयुत्तपच्‍चयेन पच्‍चयो; पटिसन्धिक्खणे…पे॰…। पच्छाजाता – अप्पटिघा खन्धा पुरेजातस्स इमस्स सप्पटिघस्स कायस्स विप्पयुत्तपच्‍चयेन पच्‍चयो। (२)

अप्पटिघो धम्मो सप्पटिघस्स च अप्पटिघस्स च धम्मस्स विप्पयुत्तपच्‍चयेन पच्‍चयो – सहजातं, पच्छाजातं। सहजाता – अप्पटिघा खन्धा सप्पटिघानञ्‍च अप्पटिघानञ्‍च चित्तसमुट्ठानानं रूपानं विप्पयुत्तपच्‍चयेन पच्‍चयो; पटिसन्धिक्खणे  …पे॰…। पच्छाजाता – अप्पटिघा खन्धा पुरेजातस्स इमस्स सप्पटिघस्स च अप्पटिघस्स च कायस्स विप्पयुत्तपच्‍चयेन पच्‍चयो। (३)

अत्थिपच्‍चयो

८३. सप्पटिघो धम्मो सप्पटिघस्स धम्मस्स अत्थिपच्‍चयेन पच्‍चयो… एकं (पटिच्‍चसदिसा पठमपञ्हा)। (१)

सप्पटिघो  धम्मो अप्पटिघस्स धम्मस्स अत्थिपच्‍चयेन पच्‍चयो सहजातं, पुरेजातं। सहजाता – सप्पटिघा महाभूता आपोधातुया अत्थिपच्‍चयेन पच्‍चयो, सप्पटिघा महाभूता अप्पटिघानं चित्तसमुट्ठानानं रूपानं कटत्तारूपानं उपादारूपानं अत्थिपच्‍चयेन पच्‍चयो; फोट्ठब्बायतनं इत्थिन्द्रियस्स…पे॰… कबळीकारस्स आहारस्स अत्थिपच्‍चयेन पच्‍चयो; बाहिरं… आहारसमुट्ठानं… उतुसमुट्ठानं… असञ्‍ञसत्तानं…पे॰…। पुरेजातं – चक्खुं…पे॰… फोट्ठब्बे अनिच्‍चतो…पे॰… दोमनस्सं उप्पज्‍जति; दिब्बेन चक्खुना रूपं पस्सति, दिब्बाय सोतधातुया सद्दं सुणाति, रूपायतनञ्‍च चक्खायतनञ्‍च चक्खुविञ्‍ञाणस्स…पे॰… फोट्ठब्बायतनञ्‍च कायायतनञ्‍च कायविञ्‍ञाणस्स अत्थिपच्‍चयेन पच्‍चयो। (२)

सप्पटिघो धम्मो सप्पटिघस्स च अप्पटिघस्स च धम्मस्स अत्थिपच्‍चयेन पच्‍चयो – सप्पटिघं एकं महाभूतं द्विन्‍नं महाभूतानं आपोधातुया च अत्थिपच्‍चयेन पच्‍चयो…पे॰… (पटिच्‍चसदिसं याव असञ्‍ञसत्ता)। (३)

८४. अप्पटिघो धम्मो अप्पटिघस्स धम्मस्स अत्थिपच्‍चयेन पच्‍चयो – सहजातं, पुरेजातं, पच्छाजातं, आहारं, इन्द्रियं। सहजातो – अप्पटिघो एको खन्धो तिण्णन्‍नं खन्धानं…पे॰… (याव असञ्‍ञसत्ता)। पुरेजातं – वत्थुं…पे॰… इत्थिन्द्रियं… पुरिसिन्द्रियं… जीवितिन्द्रियं… आपोधातुं… कबळीकारं आहारं अनिच्‍चतो…पे॰… दोमनस्सं उप्पज्‍जति; वत्थु अप्पटिघानं खन्धानं अत्थिपच्‍चयेन पच्‍चयो। पच्छाजाता – अप्पटिघा खन्धा पुरेजातस्स इमस्स अप्पटिघस्स कायस्स अत्थिपच्‍चयेन पच्‍चयो; कबळीकारो आहारो इमस्स अप्पटिघस्स कायस्स अत्थिपच्‍चयेन पच्‍चयो; रूपजीवितिन्द्रियं अप्पटिघानं कटत्तारूपानं अत्थिपच्‍चयेन पच्‍चयो। (१)

अप्पटिघो धम्मो सप्पटिघस्स धम्मस्स अत्थिपच्‍चयेन पच्‍चयो – सहजातं, पच्छाजातं, आहारं, इन्द्रियं। सहजाता – अप्पटिघा खन्धा सप्पटिघानं चित्तसमुट्ठानानं रूपानं अत्थिपच्‍चयेन पच्‍चयो; पटिसन्धिक्खणे…पे॰… आपोधातु सप्पटिघानं महाभूतानं अत्थिपच्‍चयेन पच्‍चयो; आपोधातु सप्पटिघानं चित्तसमुट्ठानानं रूपानं कटत्तारूपानं उपादारूपानं अत्थिपच्‍चयेन पच्‍चयो; आपोधातु चक्खायतनस्स…पे॰… फोट्ठब्बायतनस्स अत्थिपच्‍चयेन  पच्‍चयो; बाहिरं, आहारसमुट्ठानं, उतुसमुट्ठानं, असञ्‍ञसत्तानं…पे॰…। पच्छाजाता – अप्पटिघा  खन्धा पुरेजातस्स इमस्स सप्पटिघस्स कायस्स अत्थिपच्‍चयेन पच्‍चयो; कबळीकारो आहारो इमस्स सप्पटिघस्स कायस्स अत्थिपच्‍चयेन पच्‍चयो; रूपजीवितिन्द्रियं सप्पटिघानं कटत्तारूपानं अत्थिपच्‍चयेन पच्‍चयो। (२)

अप्पटिघो धम्मो सप्पटिघस्स च अप्पटिघस्स च धम्मस्स अत्थिपच्‍चयेन पच्‍चयो – सहजातं, पच्छाजातं, आहारं, इन्द्रियं। सहजातो – अप्पटिघो  एको खन्धो तिण्णन्‍नं खन्धानं सप्पटिघानञ्‍च अप्पटिघानञ्‍च…पे॰… (पटिच्‍चसदिसं याव असञ्‍ञसत्ता)। पच्छाजाता – अप्पटिघा खन्धा पुरेजातस्स इमस्स सप्पटिघस्स च अप्पटिघस्स च कायस्स अत्थिपच्‍चयेन पच्‍चयो; कबळीकारो आहारो इमस्स सप्पटिघस्स च अप्पटिघस्स च कायस्स अत्थिपच्‍चयेन पच्‍चयो; रूपजीवितिन्द्रियं सप्पटिघानञ्‍च अप्पटिघानञ्‍च कटत्तारूपानं अत्थिपच्‍चयेन पच्‍चयो। (३)

८५. सप्पटिघो च अप्पटिघो च धम्मा सप्पटिघस्स धम्मस्स अत्थिपच्‍चयेन पच्‍चयो (पटिच्‍चसदिसं याव असञ्‍ञसत्ता)। (१)

सप्पटिघो च अप्पटिघो च धम्मा अप्पटिघस्स धम्मस्स अत्थिपच्‍चयेन पच्‍चयो – सहजातं, पुरेजातं। सहजाता – अप्पटिघा खन्धा च महाभूता च अप्पटिघानं चित्तसमुट्ठानानं रूपानं…पे॰… (पटिच्‍चसदिसं याव असञ्‍ञसत्ता)। सहजातो – चक्खुविञ्‍ञाणसहगतो एको खन्धो च चक्खायतनञ्‍च तिण्णन्‍नं खन्धानं…पे॰… द्वे खन्धा च…पे॰… कायविञ्‍ञाणसहगतो एको खन्धो च कायायतनञ्‍च तिण्णन्‍नं खन्धानं अत्थिपच्‍चयेन पच्‍चयो…पे॰… द्वे  खन्धा च…पे॰…। (२)

सप्पटिघो च अप्पटिघो च धम्मा सप्पटिघस्स च अप्पटिघस्स च धम्मस्स अत्थिपच्‍चयेन पच्‍चयो (पटिच्‍चसदिसं)। (३)

१. पच्‍चयानुलोमं

२. सङ्ख्यावारो

सुद्धं

८६. हेतुया  तीणि, आरम्मणे द्वे, अधिपतिया चत्तारि, अनन्तरे एकं, समनन्तरे एकं, सहजाते नव, अञ्‍ञमञ्‍ञे छ, निस्सये नव, उपनिस्सये द्वे, पुरेजाते तीणि, पच्छाजाते तीणि, आसेवने एकं, कम्मे तीणि, विपाके तीणि, आहारे तीणि, इन्द्रिये पञ्‍च, झाने तीणि, मग्गे तीणि, सम्पयुत्ते एकं, विप्पयुत्ते चत्तारि, अत्थिया नव, नत्थिया एकं, विगते एकं, अविगते नव (एवं गणेतब्बं)।

अनुलोमं।

२. पच्‍चनीयुद्धारो

८७. सप्पटिघो  धम्मो सप्पटिघस्स धम्मस्स सहजातपच्‍चयेन पच्‍चयो। (१)

सप्पटिघो धम्मो अप्पटिघस्स धम्मस्स आरम्मणपच्‍चयेन पच्‍चयो, सहजातपच्‍चयेन पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन पच्‍चयो। (२)

सप्पटिघो धम्मो सप्पटिघस्स च अप्पटिघस्स च धम्मस्स सहजातपच्‍चयेन पच्‍चयो। (३)

८८. अप्पटिघो धम्मो अप्पटिघस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन पच्‍चयो… पच्छाजातपच्‍चयेन पच्‍चयो… कम्मपच्‍चयेन पच्‍चयो… आहारपच्‍चयेन पच्‍चयो… इन्द्रियपच्‍चयेन पच्‍चयो। (१)

अप्पटिघो  धम्मो सप्पटिघस्स धम्मस्स सहजातपच्‍चयेन पच्‍चयो … पच्छाजातपच्‍चयेन पच्‍चयो… कम्मपच्‍चयेन पच्‍चयो… आहारपच्‍चयेन पच्‍चयो… इन्द्रियपच्‍चयेन पच्‍चयो। (२)

अप्पटिघो धम्मो सप्पटिघस्स च अप्पटिघस्स च धम्मस्स सहजातपच्‍चयेन पच्‍चयो… पच्छाजातपच्‍चयेन पच्‍चयो… कम्मपच्‍चयेन पच्‍चयो… आहारपच्‍चयेन पच्‍चयो… इन्द्रियपच्‍चयेन पच्‍चयो। (३)

८९. सप्पटिघो च अप्पटिघो च धम्मा सप्पटिघस्स धम्मस्स सहजातपच्‍चयेन पच्‍चयो। (१)

सप्पटिघो च अप्पटिघो च धम्मा अप्पटिघस्स धम्मस्स सहजातं, पुरेजातं। (२)

सप्पटिघो च अप्पटिघो च धम्मा सप्पटिघस्स च अप्पटिघस्स च धम्मस्स सहजातपच्‍चयेन पच्‍चयो। (३)

२. पच्‍चयपच्‍चनीयं

२. सङ्ख्यावारो

सुद्धं

९०. नहेतुया  नव…पे॰… नअनन्तरे नव, नसमनन्तरे नव, नसहजाते चत्तारि, नअञ्‍ञमञ्‍ञे नव, ननिस्सये चत्तारि, नउपनिस्सये नव, नपुरेजाते नव…पे॰… नसम्पयुत्ते नव, नविप्पयुत्ते नव, नोअत्थिया चत्तारि, नोनत्थिया नव, नोविगते नव, नोअविगते चत्तारि।

पच्‍चनीयं।

३. पच्‍चयानुलोमपच्‍चनीयं

हेतुदुकं

९१. हेतुपच्‍चया  नआरम्मणे तीणि…पे॰… नअनन्तरे तीणि, नअञ्‍ञमञ्‍ञे तीणि, नउपनिस्सये तीणि…पे॰… नसम्पयुत्ते तीणि, नविप्पयुत्ते एकं, नोनत्थिया तीणि, नोविगते तीणि।

अनुलोमपच्‍चनीयं।

४. पच्‍चयपच्‍चनीयानुलोमं

नहेतुदुकं

९२. नहेतुपच्‍चया  आरम्मणे द्वे, अधिपतिया चत्तारि (अनुलोममातिका गणेतब्बा), अविगते नव।

पच्‍चनीयानुलोमं।

सप्पटिघदुकं निट्ठितं।

११. रूपीदुकं

१. पटिच्‍चवारो

१. पच्‍चयानुलोमं

१. विभङ्गवारो

हेतुपच्‍चयो

९३. रूपिं  धम्मं पटिच्‍च रूपी धम्मो उप्पज्‍जति हेतुपच्‍चया – एकं महाभूतं पटिच्‍च तयो महाभूता…पे॰… द्वे महाभूते…पे॰… महाभूते पटिच्‍च चित्तसमुट्ठानं रूपं कटत्तारूपं उपादारूपं। (१)

रूपिं धम्मं पटिच्‍च अरूपी धम्मो उप्पज्‍जति हेतुपच्‍चया – पटिसन्धिक्खणे वत्थुं पटिच्‍च अरूपिनो खन्धा। (२)

रूपिं धम्मं पटिच्‍च रूपी च अरूपी च धम्मा उप्पज्‍जन्ति हेतुपच्‍चया – पटिसन्धिक्खणे वत्थुं पटिच्‍च अरूपिनो खन्धा, महाभूते पटिच्‍च कटत्तारूपं। (३)

९४. अरूपिं धम्मं पटिच्‍च अरूपी धम्मो उप्पज्‍जति हेतुपच्‍चया – अरूपिं एकं खन्धं पटिच्‍च तयो खन्धा…पे॰… द्वे खन्धे…पे॰… पटिसन्धिक्खणे…पे॰…। (१)

अरूपिं  धम्मं पटिच्‍च रूपी धम्मो उप्पज्‍जति हेतुपच्‍चया – अरूपिनो खन्धे पटिच्‍च चित्तसमुट्ठानं रूपं; पटिसन्धिक्खणे…पे॰…। (२)

अरूपिं धम्मं पटिच्‍च रूपी च अरूपी च धम्मा उप्पज्‍जन्ति हेतुपच्‍चया – अरूपिं एकं खन्धं पटिच्‍च तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… पटिसन्धिक्खणे…पे॰…। (३)

९५. रूपिञ्‍च अरूपिञ्‍च धम्मं पटिच्‍च रूपी धम्मो  उप्पज्‍जति हेतुपच्‍चया – अरूपिनो खन्धे च महाभूते च पटिच्‍च चित्तसमुट्ठानं रूपं; पटिसन्धिक्खणे…पे॰…। (१)

रूपिञ्‍च अरूपिञ्‍च धम्मं पटिच्‍च अरूपी धम्मो उप्पज्‍जति हेतुपच्‍चया – पटिसन्धिक्खणे अरूपिं एकं खन्धञ्‍च वत्थुञ्‍च पटिच्‍च तयो खन्धा…पे॰… द्वे खन्धे…पे॰…। (२)

रूपिञ्‍च अरूपिञ्‍च धम्मं पटिच्‍च रूपी च अरूपी च धम्मा उप्पज्‍जन्ति हेतुपच्‍चया – पटिसन्धिक्खणे अरूपिं एकं खन्धञ्‍च वत्थुञ्‍च पटिच्‍च तयो खन्धा…पे॰… द्वे खन्धे…पे॰… अरूपिनो खन्धे च महाभूते च पटिच्‍च कटत्तारूपं (संखित्तं)। (३)

१. पच्‍चयानुलोमं

२. सङ्ख्यावारो

सुद्धं

९६. हेतुया  नव, आरम्मणे तीणि, अधिपतिया पञ्‍च, अनन्तरे तीणि, समनन्तरे तीणि, सहजाते नव, अञ्‍ञमञ्‍ञे छ, निस्सये नव, उपनिस्सये तीणि, पुरेजाते एकं, आसेवने एकं, कम्मे नव, विपाके नव, आहारे नव, इन्द्रिये नव, झाने नव, मग्गे नव, सम्पयुत्ते तीणि, विप्पयुत्ते नव, अत्थिया नव, नत्थिया तीणि, विगते तीणि, अविगते नव।

अनुलोमं।

२. पच्‍चयपच्‍चनीयं

१. विभङ्गवारो

नहेतुपच्‍चयो

९७. रूपिं  धम्मं पटिच्‍च रूपी धम्मो उप्पज्‍जति नहेतुपच्‍चया… तीणि।

अरूपिं धम्मं पटिच्‍च अरूपी धम्मो उप्पज्‍जति नहेतुपच्‍चया – अहेतुकं अरूपिं एकं खन्धं पटिच्‍च तयो खन्धा…पे॰… द्वे खन्धे…पे॰… अहेतुकपटिसन्धिक्खणे…पे॰… विचिकिच्छासहगते उद्धच्‍चसहगते खन्धे पटिच्‍च विचिकिच्छासहगतो उद्धच्‍चसहगतो मोहो (नहेतुपच्‍चया नव पञ्हा, अहेतुकन्ति  नियामेतब्बं)।

२. पच्‍चयपच्‍चनीयं

२. सङ्ख्यावारो

सुद्धं

९८. नहेतुया नव, नआरम्मणे तीणि, नअधिपतिया नव, नअनन्तरे तीणि, नसमनन्तरे तीणि, नअञ्‍ञमञ्‍ञे तीणि, नउपनिस्सये तीणि, नपुरेजाते नव, नपच्छाजाते नव, नआसेवने नव, नकम्मे द्वे, नविपाके पञ्‍च, नआहारे एकं, नइन्द्रिये एकं, नझाने द्वे, नमग्गे नव, नसम्पयुत्ते तीणि, नविप्पयुत्ते द्वे, नोनत्थिया तीणि, नोविगते तीणि।

पच्‍चनीयं।

३. पच्‍चयानुलोमपच्‍चनीयं

हेतुदुकं

९९. हेतुपच्‍चया  नआरम्मणे तीणि, नअधिपतिया नव, नअनन्तरे तीणि, नसमनन्तरे तीणि, नअञ्‍ञमञ्‍ञे तीणि, नउपनिस्सये तीणि, नपुरेजाते नव, नपच्छाजाते नव, नआसेवने नव, नकम्मे एकं, नविपाके पञ्‍च, नसम्पयुत्ते तीणि, नविप्पयुत्ते एकं, नोनत्थिया तीणि, नोविगते तीणि।

अनुलोमपच्‍चनीयं।

४. पच्‍चयपच्‍चनीयानुलोमं

नहेतुदुकं

१००. नहेतुपच्‍चया आरम्मणे तीणि, अनन्तरे तीणि, समनन्तरे तीणि, सहजाते नव, अञ्‍ञमञ्‍ञे छ, निस्सये नव, उपनिस्सये तीणि, पुरेजाते एकं, आसेवने एकं, कम्मे नव, विपाके नव, आहारे नव, इन्द्रिये नव, झाने नव, मग्गे एकं, सम्पयुत्ते तीणि, विप्पयुत्ते नव, अत्थिया नव, नत्थिया तीणि, विगते तीणि, अविगते नव।

पच्‍चनीयानुलोमं।

२. सहजातवारो

(सहजातवारोपि पटिच्‍चवारसदिसो)।

३. पच्‍चयवारो

१. पच्‍चयानुलोमं

१. विभङ्गवारो

हेतुपच्‍चयो

१०१. रूपिं  धम्मं पच्‍चया रूपी धम्मो उप्पज्‍जति हेतुपच्‍चया – एकं महाभूतं…पे॰… (पटिच्‍चसदिसं)। (१)

रूपिं  धम्मं पच्‍चया अरूपी धम्मो उप्पज्‍जति हेतुपच्‍चया – वत्थुं पच्‍चया अरूपिनो खन्धा; पटिसन्धिक्खणे…पे॰…। (२)

रूपिं धम्मं पच्‍चया रूपी च अरूपी च धम्मा उप्पज्‍जन्ति हेतुपच्‍चया – वत्थुं पच्‍चया अरूपिनो खन्धा, महाभूते पच्‍चया चित्तसमुट्ठानं रूपं; पटिसन्धिक्खणे…पे॰… (एवं अवसेसा पञ्हा, पवत्तिपटिसन्धि विभजितब्बा)। (३)

आरम्मणपच्‍चयो

१०२. रूपिं धम्मं पच्‍चया अरूपी धम्मो उप्पज्‍जति आरम्मणपच्‍चया – चक्खायतनं पच्‍चया चक्खुविञ्‍ञाणं…पे॰… कायायतनं पच्‍चया कायविञ्‍ञाणं, वत्थुं पच्‍चया अरूपिनो खन्धा; पटिसन्धिक्खणे…पे॰…। (१)

अरूपिं धम्मं पच्‍चया अरूपी धम्मो उप्पज्‍जति आरम्मणपच्‍चया – अरूपिं एकं खन्धं…पे॰… द्वे खन्धे…पे॰…। (२)

रूपिञ्‍च अरूपिञ्‍च धम्मं पच्‍चया अरूपी धम्मो उप्पज्‍जति आरम्मणपच्‍चया – चक्खुविञ्‍ञाणसहगतं एकं खन्धञ्‍च चक्खायतनञ्‍च पच्‍चया तयो खन्धा…पे॰… द्वे खन्धे  …पे॰… कायविञ्‍ञाणसहगतं…पे॰… अरूपिं एकं खन्धञ्‍च वत्थुञ्‍च पच्‍चया तयो खन्धा…पे॰… द्वे खन्धे…पे॰… (संखित्तं)। (३)

१. पच्‍चयानुलोमं

२. सङ्ख्यावारो

सुद्धं

१०३. हेतुया नव, आरम्मणे तीणि, अधिपतिया नव, अनन्तरे तीणि, समनन्तरे तीणि, सहजाते नव, अञ्‍ञमञ्‍ञे छ, निस्सये  नव, उपनिस्सये तीणि, पुरेजाते तीणि, आसेवने तीणि, कम्मे नव…पे॰… मग्गे नव, सम्पयुत्ते तीणि, विप्पयुत्ते नव, अत्थिया नव, नत्थिया तीणि, विगते तीणि, अविगते नव।

अनुलोमं।

२. पच्‍चयपच्‍चनीयं

१. विभङ्गवारो

नहेतुपच्‍चयो

१०४. रूपिं  धम्मं पच्‍चया रूपी धम्मो उप्पज्‍जति नहेतुपच्‍चया – एकं महाभूतं…पे॰… असञ्‍ञसत्तानं एकं महाभूतं…पे॰…। (१)

रूपिं धम्मं पच्‍चया अरूपी धम्मो उप्पज्‍जति नहेतुपच्‍चया – चक्खायतनं पच्‍चया चक्खुविञ्‍ञाणं…पे॰… कायायतनं पच्‍चया कायविञ्‍ञाणं, वत्थुं पच्‍चया अहेतुका अरूपिनो  खन्धा; अहेतुकपटिसन्धिक्खणे…पे॰… वत्थुं पच्‍चया विचिकिच्छासहगतो उद्धच्‍चसहगतो मोहो। (२)

रूपिं धम्मं पच्‍चया रूपी च अरूपी च धम्मा उप्पज्‍जन्ति नहेतुपच्‍चया (पवत्तिपटिसन्धि कातब्बा)। (३)

१०५. अरूपिं धम्मं पच्‍चया अरूपी धम्मो उप्पज्‍जति नहेतुपच्‍चया – अहेतुकं अरूपिं एकं खन्धं…पे॰… पटिसन्धिक्खणे…पे॰… विचिकिच्छासहगते उद्धच्‍चसहगते खन्धे पच्‍चया विचिकिच्छासहगतो उद्धच्‍चसहगतो मोहो। (१)

अरूपिं धम्मं पच्‍चया रूपी धम्मो उप्पज्‍जति नहेतुपच्‍चया – अहेतुके अरूपिनो खन्धे पच्‍चया चित्तसमुट्ठानं रूपं; पटिसन्धिक्खणे…पे॰…। (२)

अरूपिं धम्मं पच्‍चया रूपी च अरूपी च धम्मा उप्पज्‍जन्ति नहेतुपच्‍चया – अहेतुकं अरूपिं एकं खन्धं पच्‍चया तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… पटिसन्धिक्खणे…पे॰…। (३)

१०६. रूपिञ्‍च अरूपिञ्‍च धम्मं पच्‍चया रूपी धम्मो उप्पज्‍जति नहेतुपच्‍चया – अहेतुके अरूपिनो खन्धे  च महाभूते च पच्‍चया चित्तसमुट्ठानं रूपं; पटिसन्धिक्खणे…पे॰…। (१)

रूपिञ्‍च अरूपिञ्‍च धम्मं पच्‍चया अरूपी धम्मो उप्पज्‍जति नहेतुपच्‍चया – चक्खुविञ्‍ञाणसहगतं एकं खन्धञ्‍च चक्खायतनञ्‍च पच्‍चया तयो खन्धा…पे॰… द्वे खन्धे…पे॰… कायविञ्‍ञाणसहगतं…पे॰… अरूपिं एकं खन्धञ्‍च वत्थुञ्‍च पच्‍चया तयो खन्धा…पे॰… द्वे खन्धे…पे॰… पटिसन्धिक्खणे…पे॰… विचिकिच्छासहगते उद्धच्‍चसहगते खन्धे च वत्थुञ्‍च पच्‍चया विचिकिच्छासहगतो उद्धच्‍चसहगतो मोहो। (२)

रूपिञ्‍च  अरूपिञ्‍च धम्मं पच्‍चया रूपी च अरूपी च धम्मा उप्पज्‍जन्ति नहेतुपच्‍चया  – अहेतुकं अरूपिं एकं खन्धञ्‍च वत्थुञ्‍च पच्‍चया तयो खन्धा…पे॰… द्वे खन्धे…पे॰… अरूपिनो खन्धे च महाभूते च पच्‍चया चित्तसमुट्ठानं रूपं; पटिसन्धिक्खणे…पे॰…। (३)

२. पच्‍चयपच्‍चनीयं

२. सङ्ख्यावारो

सुद्धं

१०७. नहेतुया नव, नआरम्मणे तीणि, नअधिपतिया नव, नअनन्तरे तीणि, नसमनन्तरे तीणि, नअञ्‍ञमञ्‍ञे तीणि, नउपनिस्सये तीणि, नपुरेजाते नव, नपच्छाजाते नव, नआसेवने नव, नकम्मे चत्तारि, नविपाके नव, नआहारे एकं, नइन्द्रिये एकं, नझाने चत्तारि, नमग्गे नव, नसम्पयुत्ते तीणि, नविप्पयुत्ते द्वे, नोनत्थिया तीणि, नोविगते तीणि।

पच्‍चनीयं।

३. पच्‍चयानुलोमपच्‍चनीयं

हेतुदुकं

१०८. हेतुपच्‍चया नआरम्मणे तीणि (संखित्तं, सब्बे कातब्बा), नकम्मे तीणि, नविपाके नव, नसम्पयुत्ते तीणि, नविप्पयुत्ते  एकं, नोनत्थिया तीणि, नोविगते तीणि।

अनुलोमपच्‍चनीयं।

४. पच्‍चयपच्‍चनीयानुलोमं

नहेतुदुकं

१०९. नहेतुपच्‍चया  आरम्मणे तीणि (सब्बे कातब्बा)…पे॰… झाने नव, मग्गे तीणि…पे॰… अविगते नव।

पच्‍चनीयानुलोमं।

४. निस्सयवारो

(निस्सयवारोपि पच्‍चयवारसदिसो)।

५. संसट्ठवारो

१-४. पच्‍चयानुलोमादि

११०. अरूपिं  धम्मं संसट्ठो अरूपी धम्मो उप्पज्‍जति हेतुपच्‍चया – अरूपिं एकं खन्धं संसट्ठा तयो खन्धा…पे॰… द्वे खन्धे…पे॰… पटिसन्धिक्खणे…पे॰…।

हेतुया एकं…पे॰… अविगते एकं। (एवं पच्‍चनीयादीनि गणनापि सम्पयुत्तवारेपि सब्बे कातब्बा। एकोयेव पञ्हो)।

११. रूपीदुकं

७. पञ्हावारो

१. पच्‍चयानुलोमं

१. विभङ्गवारो

हेतुपच्‍चयो

१११. अरूपी  धम्मो अरूपिस्स धम्मस्स हेतुपच्‍चयेन पच्‍चयो – अरूपी हेतू सम्पयुत्तकानं खन्धानं हेतुपच्‍चयेन पच्‍चयो; पटिसन्धिक्खणे…पे॰…। (१)

अरूपी धम्मो रूपिस्स धम्मस्स हेतुपच्‍चयेन पच्‍चयो – अरूपी हेतू चित्तसमुट्ठानानं रूपानं हेतुपच्‍चयेन पच्‍चयो; पटिसन्धिक्खणे…पे॰…। (२)

अरूपी धम्मो रूपिस्स च अरूपिस्स च धम्मस्स हेतुपच्‍चयेन पच्‍चयो – अरूपी हेतू सम्पयुत्तकानं खन्धानं चित्तसमुट्ठानानञ्‍च रूपानं  हेतुपच्‍चयेन पच्‍चयो; पटिसन्धिक्खणे…पे॰…। (३)

आरम्मणपच्‍चयो

११२. रूपी धम्मो अरूपिस्स धम्मस्स आरम्मणपच्‍चयेन पच्‍चयो – चक्खुं…पे॰… वत्थुं… इत्थिन्द्रियं… पुरिसिन्द्रियं… जीवितिन्द्रियं… आपोधातुं… कबळीकारं आहारं अनिच्‍चतो…पे॰… दोमनस्सं उप्पज्‍जति, दिब्बेन चक्खुना रूपं पस्सति, दिब्बाय सोतधातुया सद्दं सुणाति। रूपायतनं चक्खुविञ्‍ञाणस्स आरम्मणपच्‍चयेन पच्‍चयो…पे॰… फोट्ठब्बायतनं कायविञ्‍ञाणस्स आरम्मणपच्‍चयेन पच्‍चयो; रूपिनो खन्धा इद्धिविधञाणस्स, पुब्बेनिवासानुस्सतिञाणस्स, अनागतंसञाणस्स, आवज्‍जनाय आरम्मणपच्‍चयेन पच्‍चयो। (१)

११३. अरूपी  धम्मो अरूपिस्स धम्मस्स आरम्मणपच्‍चयेन पच्‍चयो – दानं…पे॰… सीलं…पे॰… उपोसथकम्मं कत्वा तं पच्‍चवेक्खति, पुब्बे सुचिण्णानि पच्‍चवेक्खति, झाना…पे॰… अरिया मग्गा वुट्ठहित्वा मग्गं पच्‍चवेक्खन्ति, फलं पच्‍चवेक्खन्ति, निब्बानं पच्‍चवेक्खन्ति; निब्बानं गोत्रभुस्स, वोदानस्स, मग्गस्स, फलस्स, आवज्‍जनाय आरम्मणपच्‍चयेन पच्‍चयो; अरिया पहीने किलेसे…पे॰… विक्खम्भिते किलेसे…पे॰… पुब्बे…पे॰… अरूपिनो खन्धे अनिच्‍चतो…पे॰… दोमनस्सं उप्पज्‍जति, चेतोपरियञाणेन अरूपिचित्तसमङ्गिस्स चित्तं जानाति, आकासानञ्‍चायतनं…पे॰… नेवसञ्‍ञानासञ्‍ञायतनस्स…पे॰… अरूपिनो खन्धा इद्धिविधञाणस्स, चेतोपरियञाणस्स, पुब्बेनिवासानुस्सतिञाणस्स, यथाकम्मूपगञाणस्स, अनागतंसञाणस्स, आवज्‍जनाय आरम्मणपच्‍चयेन पच्‍चयो। (१)

अधिपतिपच्‍चयो

११४. रूपी  धम्मो अरूपिस्स धम्मस्स अधिपतिपच्‍चयेन पच्‍चयो। आरम्मणाधिपति – चक्खुं…पे॰… कबळीकारं आहारं गरुं कत्वा अस्सादेति अभिनन्दति, तं गरुं कत्वा रागो उप्पज्‍जति, दिट्ठि उप्पज्‍जति। (१)

अरूपी धम्मो अरूपिस्स धम्मस्स अधिपतिपच्‍चयेन पच्‍चयो – आरम्मणाधिपति, सहजाताधिपति। आरम्मणाधिपति – दानं…पे॰… (संखित्तं) निब्बानं मग्गस्स, फलस्स अधिपतिपच्‍चयेन पच्‍चयो; अरूपिनो खन्धे गरुं कत्वा अस्सादेति…पे॰… रागो उप्पज्‍जति, दिट्ठि उप्पज्‍जति। सहजाताधिपति – अरूपी अधिपति सम्पयुत्तकानं खन्धानं अधिपतिपच्‍चयेन पच्‍चयो। (१)

अरूपी धम्मो रूपिस्स धम्मस्स अधिपतिपच्‍चयेन पच्‍चयो। सहजाताधिपति – अरूपी अधिपति चित्तसमुट्ठानानं रूपानं अधिपतिपच्‍चयेन पच्‍चयो। (२)

अरूपी  धम्मो रूपिस्स च अरूपिस्स च धम्मस्स अधिपतिपच्‍चयेन पच्‍चयो। सहजाताधिपति – अरूपी अधिपति सम्पयुत्तकानं खन्धानं चित्तसमुट्ठानानञ्‍च रूपानं अधिपतिपच्‍चयेन पच्‍चयो। (३)

अनन्तरपच्‍चयादि

११५. अरूपी  धम्मो अरूपिस्स धम्मस्स अनन्तरपच्‍चयेन पच्‍चयो – पुरिमा पुरिमा अरूपिनो खन्धा पच्छिमानं पच्छिमानं अरूपीनं खन्धानं…पे॰… फलसमापत्तिया अनन्तरपच्‍चयेन पच्‍चयो, समनन्तरपच्‍चयेन पच्‍चयो।

(सहजातपच्‍चये सत्त, इह घटना नत्थि। अञ्‍ञमञ्‍ञपच्‍चये छ, निस्सयपच्‍चये सत्त पञ्हा, इह घटना नत्थि)।

उपनिस्सयपच्‍चयो

११६. रूपी  धम्मो अरूपिस्स धम्मस्स उपनिस्सयपच्‍चयेन पच्‍चयो – आरम्मणूपनिस्सयो, पकतूपनिस्सयो…पे॰…। पकतूपनिस्सयो – उतुं… भोजनं… सेनासनं उपनिस्साय दानं देति…पे॰… सङ्घं भिन्दति, उतु… भोजनं… सेनासनं सद्धाय…पे॰… फलसमापत्तिया उपनिस्सयपच्‍चयेन पच्‍चयो। (१)

अरूपी धम्मो अरूपिस्स धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो – सद्धं उपनिस्साय दानं देति, सीलं…पे॰… कायिकं दुक्खं उपनिस्साय दानं देति…पे॰… सङ्घं भिन्दति, सद्धा…पे॰… कायिकं दुक्खं… सद्धाय…पे॰… फलसमापत्तिया उपनिस्सयपच्‍चयेन पच्‍चयो। (१)

पुरेजातपच्‍चयो

११७. रूपी धम्मो अरूपिस्स धम्मस्स पुरेजातपच्‍चयेन पच्‍चयो – आरम्मणपुरेजातं, वत्थुपुरेजातं। आरम्मणपुरेजातं – चक्खुं…पे॰… वत्थुं…पे॰… कबळीकारं आहारं अनिच्‍चतो  …पे॰… दोमनस्सं उप्पज्‍जति। दिब्बेन चक्खुना रूपं पस्सति, दिब्बाय सोतधातुया सद्दं सुणाति। रूपायतनं चक्खुविञ्‍ञाणस्स…पे॰… फोट्ठब्बायतनं कायविञ्‍ञाणस्स…पे॰…। वत्थुपुरेजातं – चक्खायतनं चक्खुविञ्‍ञाणस्स…पे॰… कायायतनं कायविञ्‍ञाणस्स…पे॰… वत्थु अरूपीनं खन्धानं पुरेजातपच्‍चयेन पच्‍चयो। (१)

पच्छाजातपच्‍चयो

११८. अरूपी  धम्मो रूपिस्स धम्मस्स पच्छाजातपच्‍चयेन पच्‍चयो – पच्छाजाता अरूपिनो खन्धा पुरेजातस्स इमस्स कायस्स पच्छाजातपच्‍चयेन पच्‍चयो। (१)

आसेवनपच्‍चयो

११९. अरूपी  धम्मो अरूपिस्स धम्मस्स आसेवनपच्‍चयेन पच्‍चयो – पुरिमा पुरिमा अरूपिनो खन्धा पच्छिमानं पच्छिमानं अरूपीनं खन्धानं आसेवनपच्‍चयेन पच्‍चयो।

कम्मपच्‍चयो

१२०. अरूपी धम्मो अरूपिस्स धम्मस्स कम्मपच्‍चयेन पच्‍चयो – सहजाता, नानाक्खणिका। सहजाता – अरूपी चेतना सम्पयुत्तकानं खन्धानं कम्मपच्‍चयेन पच्‍चयो; पटिसन्धिक्खणे…पे॰…। नानाक्खणिका – अरूपी चेतना विपाकानं खन्धानं कम्मपच्‍चयेन पच्‍चयो। (१)

अरूपी धम्मो रूपिस्स धम्मस्स कम्मपच्‍चयेन पच्‍चयो – सहजाता, नानाक्खणिका। सहजाता – अरूपी चेतना चित्तसमुट्ठानानं रूपानं कम्मपच्‍चयेन पच्‍चयो; पटिसन्धिक्खणे…पे॰…। नानाक्खणिका – अरूपी चेतना कटत्तारूपानं कम्मपच्‍चयेन पच्‍चयो। (२)

अरूपी धम्मो रूपिस्स च अरूपिस्स च धम्मस्स कम्मपच्‍चयेन पच्‍चयो – सहजाता, नानाक्खणिका। सहजाता – अरूपी चेतना सम्पयुत्तकानं खन्धानं चित्तसमुट्ठानानञ्‍च रूपानं कम्मपच्‍चयेन  पच्‍चयो; पटिसन्धिक्खणे…पे॰…। नानाक्खणिका – अरूपी चेतना विपाकानं खन्धानं कटत्ता च रूपानं कम्मपच्‍चयेन पच्‍चयो। (३)

विपाकाहारपच्‍चया

१२१. अरूपी धम्मो अरूपिस्स धम्मस्स विपाकपच्‍चयेन पच्‍चयो… तीणि।

रूपी धम्मो रूपिस्स धम्मस्स आहारपच्‍चयेन पच्‍चयो – कबळीकारो आहारो इमस्स कायस्स आहारपच्‍चयेन पच्‍चयो। (१)

अरूपी धम्मो अरूपिस्स धम्मस्स आहारपच्‍चयेन पच्‍चयो… तीणि।

इन्द्रियपच्‍चयो

१२२. रूपी  धम्मो रूपिस्स धम्मस्स इन्द्रियपच्‍चयेन पच्‍चयो – रूपजीवितिन्द्रियं  कटत्तारूपानं इन्द्रियपच्‍चयेन पच्‍चयो। (१)

रूपी धम्मो अरूपिस्स धम्मस्स इन्द्रियपच्‍चयेन पच्‍चयो – चक्खुन्द्रियं…पे॰… कायिन्द्रियं कायविञ्‍ञाणस्स इन्द्रियपच्‍चयेन पच्‍चयो। (२)

अरूपी धम्मो अरूपिस्स धम्मस्स इन्द्रियपच्‍चयेन पच्‍चयो… तीणि।

रूपी च अरूपी च धम्मा अरूपिस्स धम्मस्स इन्द्रियपच्‍चयेन पच्‍चयो – चक्खुन्द्रियञ्‍च चक्खुविञ्‍ञाणञ्‍च चक्खुविञ्‍ञाणसहगतानं खन्धानं इन्द्रियपच्‍चयेन पच्‍चयो…पे॰… कायिन्द्रियञ्‍च…पे॰…।

झानपच्‍चयादि

१२३. अरूपी  धम्मो अरूपिस्स धम्मस्स झानपच्‍चयेन पच्‍चयो… तीणि… मग्गपच्‍चयेन पच्‍चयो… तीणि… सम्पयुत्तपच्‍चयेन पच्‍चयो… एकं।

विप्पयुत्तपच्‍चयो

१२४. रूपी धम्मो अरूपिस्स धम्मस्स विप्पयुत्तपच्‍चयेन पच्‍चयो – सहजातं, पुरेजातं। सहजातं – पटिसन्धिक्खणे वत्थु अरूपीनं खन्धानं विप्पयुत्तपच्‍चयेन पच्‍चयो। पुरेजातं – चक्खायतनं चक्खुविञ्‍ञाणस्स…पे॰… कायायतनं कायविञ्‍ञाणस्स…पे॰… वत्थु अरूपीनं खन्धानं विप्पयुत्तपच्‍चयेन पच्‍चयो। (१)

अरूपी धम्मो रूपिस्स धम्मस्स विप्पयुत्तपच्‍चयेन पच्‍चयो – सहजातं, पच्छाजातं। सहजाता – अरूपिनो खन्धा चित्तसमुट्ठानानं रूपानं विप्पयुत्तपच्‍चयेन पच्‍चयो; पटिसन्धिक्खणे अरूपिनो खन्धा कटत्तारूपानं विप्पयुत्तपच्‍चयेन पच्‍चयो; अरूपिनो खन्धा वत्थुस्स विप्पयुत्तपच्‍चयेन पच्‍चयो। पच्छाजाता – अरूपिनो खन्धा पुरेजातस्स इमस्स कायस्स विप्पयुत्तपच्‍चयेन पच्‍चयो। (१)

अत्थिपच्‍चयादि

१२५. रूपी  धम्मो रूपिस्स धम्मस्स अत्थिपच्‍चयेन पच्‍चयो – सहजातं, आहारं, इन्द्रियं। सहजातं – एकं महाभूतं…पे॰… (याव असञ्‍ञसत्ता), कबळीकारो आहारो इमस्स कायस्स अत्थिपच्‍चयेन पच्‍चयो; रूपजीवितिन्द्रियं कटत्तारूपानं अत्थिपच्‍चयेन पच्‍चयो। (१)

रूपी धम्मो अरूपिस्स धम्मस्स अत्थिपच्‍चयेन पच्‍चयो – सहजातं, पुरेजातं। सहजातं – पटिसन्धिक्खणे वत्थु अरूपीनं खन्धानं अत्थिपच्‍चयेन पच्‍चयो। पुरेजातं – चक्खुं…पे॰… कबळीकारं आहारं अनिच्‍चतो…पे॰… दोमनस्सं उप्पज्‍जति; दिब्बेन चक्खुना रूपं पस्सति, दिब्बाय सोतधातुया सद्दं सुणाति। रूपायतनं चक्खुविञ्‍ञाणस्स…पे॰… फोट्ठब्बायतनं कायविञ्‍ञाणस्स…पे॰… चक्खायतनं चक्खुविञ्‍ञाणस्स  …पे॰… कायायतनं कायविञ्‍ञाणस्स…पे॰… वत्थु अरूपीनं खन्धानं अत्थिपच्‍चयेन पच्‍चयो। (२)

१२६. अरूपी धम्मो अरूपिस्स धम्मस्स अत्थिपच्‍चयेन पच्‍चयो – अरूपी एको खन्धो तिण्णन्‍नं खन्धानं…पे॰… द्वे खन्धा…पे॰… पटिसन्धिक्खणे…पे॰…। (१)

अरूपी धम्मो रूपिस्स धम्मस्स अत्थिपच्‍चयेन पच्‍चयो – सहजातं, पच्छाजातं। सहजाता – अरूपिनो खन्धा चित्तसमुट्ठानानं रूपानं अत्थिपच्‍चयेन पच्‍चयो; पटिसन्धिक्खणे…पे॰… पच्छाजाता – अरूपिनो खन्धा पुरेजातस्स इमस्स कायस्स अत्थिपच्‍चयेन पच्‍चयो। (२)

अरूपी धम्मो रूपिस्स च अरूपिस्स च धम्मस्स अत्थिपच्‍चयेन पच्‍चयो – अरूपी एको खन्धो तिण्णन्‍नं खन्धानं चित्तसमुट्ठानानञ्‍च रूपानं अत्थिपच्‍चयेन पच्‍चयो…पे॰… द्वे खन्धा…पे॰… पटिसन्धिक्खणे…पे॰…। (३)

१२७. रूपी च अरूपी च धम्मा रूपिस्स धम्मस्स  अत्थिपच्‍चयेन पच्‍चयो – सहजातं, पच्छाजातं, आहारं, इन्द्रियं। सहजाता – अरूपी खन्धा च महाभूता च चित्तसमुट्ठानानं रूपानं अत्थिपच्‍चयेन पच्‍चयो; पटिसन्धिक्खणे…पे॰…। पच्छाजाता – अरूपिनो खन्धा च कबळीकारो आहारो च इमस्स कायस्स अत्थिपच्‍चयेन पच्‍चयो। पच्छाजाता – अरूपिनो खन्धा च रूपजीवितिन्द्रियञ्‍च कटत्तारूपानं अत्थिपच्‍चयेन पच्‍चयो। (१)

रूपी  च अरूपी च धम्मा अरूपिस्स धम्मस्स अत्थिपच्‍चयेन पच्‍चयो – सहजातं, पुरेजातं। सहजातो – चक्खुविञ्‍ञाणसहगतो एको खन्धो च चक्खायतनञ्‍च तिण्णन्‍नं खन्धानं अत्थिपच्‍चयेन पच्‍चयो…पे॰… द्वे खन्धा च…पे॰… कायविञ्‍ञाणसहगतो…पे॰… अरूपी एको खन्धो च वत्थु च तिण्णन्‍नं खन्धानं अत्थिपच्‍चयेन पच्‍चयो…पे॰… द्वे खन्धा च…पे॰… पटिसन्धिक्खणे अरूपी एको खन्धो च वत्थु च तिण्णन्‍नं खन्धानं…पे॰… द्वे खन्धा च…पे॰…। (२)

नत्थिपच्‍चयेन  पच्‍चयो… विगतपच्‍चयेन पच्‍चयो… अविगतपच्‍चयेन पच्‍चयो।

१. पच्‍चयानुलोमं

२. सङ्ख्यावारो

सुद्धं

१२८. हेतुया तीणि, आरम्मणे द्वे, अधिपतिया चत्तारि, अनन्तरे एकं, समनन्तरे एकं, सहजाते सत्त, अञ्‍ञमञ्‍ञे छ, निस्सये सत्त, उपनिस्सये द्वे, पुरेजाते एकं, पच्छाजाते एकं आसेवने एकं, कम्मे तीणि, विपाके तीणि, आहारे चत्तारि, इन्द्रिये छ, झाने तीणि, मग्गे तीणि, सम्पयुत्ते एकं, विप्पयुत्ते द्वे, अत्थिया सत्त, नत्थिया एकं, विगते एकं, अविगते सत्त।

अनुलोमं।

पच्‍चनीयुद्धारो

१२९. रूपी धम्मो रूपिस्स धम्मस्स सहजातपच्‍चयेन पच्‍चयो… आहारपच्‍चयेन पच्‍चयो… इन्द्रियपच्‍चयेन पच्‍चयो। (१)

रूपी धम्मो अरूपिस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन पच्‍चयो। (२)

अरूपी धम्मो अरूपिस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… कम्मपच्‍चयेन पच्‍चयो। (१)

अरूपी  धम्मो रूपिस्स धम्मस्स सहजातपच्‍चयेन पच्‍चयो… पच्छाजातपच्‍चयेन पच्‍चयो… कम्मपच्‍चयेन पच्‍चयो। (२)

अरूपी धम्मो रूपिस्स च अरूपिस्स च धम्मस्स सहजातपच्‍चयेन पच्‍चयो… कम्मपच्‍चयेन पच्‍चयो। (३)

रूपी च अरूपी च धम्मा रूपिस्स धम्मस्स सहजातं, पच्छाजातं, आहारं, इन्द्रियं। (१)

रूपी च अरूपी च धम्मा अरूपिस्स धम्मस्स सहजातं, पुरेजातं। (२)

२. पच्‍चयपच्‍चनीयं

२. सङ्ख्यावारो

सुद्धं

१३०. नहेतुया सत्त, नआरम्मणे सत्त, नअधिपतिया सत्त, नअनन्तरे सत्त, नसमनन्तरे सत्त, नसहजाते छ, नअञ्‍ञमञ्‍ञे छ, ननिस्सये छ, नउपनिस्सये सत्त, नपुरेजाते सत्त  …पे॰… नमग्गे सत्त, नसम्पयुत्ते छ, नविप्पयुत्ते पञ्‍च, नोअत्थिया चत्तारि, नोनत्थिया सत्त, नोविगते सत्त, नोअविगते चत्तारि।

पच्‍चनीयं।

३. पच्‍चयानुलोमपच्‍चनीयं

हेतुदुकं

१३१. हेतुपच्‍चया नआरम्मणे तीणि, नअधिपतिया तीणि, नअनन्तरे तीणि, नसमनन्तरे  तीणि, नअञ्‍ञमञ्‍ञे एकं, नउपनिस्सये तीणि (सब्बत्थ तीणि), नसम्पयुत्ते एकं, नविप्पयुत्ते एकं, नोनत्थिया तीणि, नोविगते तीणि।

अनुलोमपच्‍चनीयं।

४. पच्‍चयपच्‍चनीयानुलोमं

नहेतुदुकं

१३२. नहेतुपच्‍चया  आरम्मणे द्वे, अधिपतिया चत्तारि (अनुलोममातिका कातब्बा), अविगते सत्त।

पच्‍चनीयानुलोमं।

रूपीदुकं निट्ठितं।

१२. लोकियदुकं

१. पटिच्‍चवारो

१. पच्‍चयानुलोमं

१. विभङ्गवारो

हेतुपच्‍चयो

१३३. लोकियं  धम्मं पटिच्‍च लोकियो धम्मो उप्पज्‍जति हेतुपच्‍चया – लोकियं एकं खन्धं पटिच्‍च तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… पटिसन्धिक्खणे…पे॰… खन्धे पटिच्‍च वत्थु, वत्थुं पटिच्‍च खन्धा, एकं महाभूतं…पे॰… महाभूते पटिच्‍च चित्तसमुट्ठानं  रूपं, कटत्तारूपं, उपादारूपं। (१)

१३४. लोकुत्तरं धम्मं पटिच्‍च लोकुत्तरो धम्मो उप्पज्‍जति हेतुपच्‍चया – लोकुत्तरं एकं खन्धं पटिच्‍च तयो खन्धा…पे॰… द्वे खन्धे…पे॰…। (१)

लोकुत्तरं धम्मं पटिच्‍च लोकियो धम्मो उप्पज्‍जति हेतुपच्‍चया – लोकुत्तरे खन्धे पटिच्‍च चित्तसमुट्ठानं रूपं। (२)

लोकुत्तरं धम्मं पटिच्‍च लोकियो च लोकुत्तरो च धम्मा उप्पज्‍जन्ति हेतुपच्‍चया – लोकुत्तरं एकं खन्धं पटिच्‍च तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰…। (३)

लोकियञ्‍च लोकुत्तरञ्‍च धम्मं पटिच्‍च लोकियो धम्मो उप्पज्‍जति हेतुपच्‍चया – लोकुत्तरे खन्धे च महाभूते च पटिच्‍च चित्तसमुट्ठानं रूपं (संखित्तं)। (१)

१. पच्‍चयानुलोमं

२. सङ्ख्यावारो

सुद्धं

१३५. हेतुया  पञ्‍च, आरम्मणे द्वे, अधिपतिया पञ्‍च, अनन्तरे द्वे, समनन्तरे द्वे, सहजाते पञ्‍च, अञ्‍ञमञ्‍ञे द्वे, निस्सये पञ्‍च, उपनिस्सये द्वे, पुरेजाते द्वे, आसेवने द्वे, कम्मे पञ्‍च, विपाके पञ्‍च, आहारे पञ्‍च, इन्द्रिये पञ्‍च, झाने पञ्‍च, मग्गे पञ्‍च, सम्पयुत्ते द्वे, विप्पयुत्ते पञ्‍च, अत्थिया पञ्‍च, नत्थिया द्वे, विगते द्वे, अविगते पञ्‍च।

अनुलोमं।

२. पच्‍चयपच्‍चनीयं

१. विभङ्गवारो

नहेतुपच्‍चयो

१३६. लोकियं धम्मं पटिच्‍च लोकियो धम्मो उप्पज्‍जति नहेतुपच्‍चया – अहेतुकं लोकियं एकं खन्धं पटिच्‍च तयो खन्धा चित्तसमुट्ठानञ्‍च  रूपं…पे॰… द्वे खन्धे…पे॰… अहेतुकपटिसन्धिक्खणे…पे॰… (याव असञ्‍ञसत्ता) विचिकिच्छासहगते उद्धच्‍चसहगते खन्धे पटिच्‍च विचिकिच्छासहगतो उद्धच्‍चसहगतो मोहो (संखित्तं)।

२. पच्‍चयपच्‍चनीयं

२. सङ्ख्यावारो

सुद्धं

१३७. नहेतुया  एकं, नआरम्मणे तीणि, नअधिपतिया द्वे, नअनन्तरे तीणि, नसमनन्तरे तीणि, नअञ्‍ञमञ्‍ञे तीणि, नउपनिस्सये तीणि, नपुरेजाते चत्तारि, नपच्छाजाते पञ्‍च, नआसेवने पञ्‍च (नआसेवनमूलके लोकुत्तरे सुद्धके विपाकोति नियामेतब्बं, अवसेसा पकतिकायेव), नकम्मे द्वे, नविपाके पञ्‍च, नआहारे एकं, नइन्द्रिये एकं, नझाने एकं, नमग्गे एकं, नसम्पयुत्ते तीणि, नविप्पयुत्ते द्वे, नोनत्थिया तीणि, नोविगते तीणि।

पच्‍चनीयं।

३. पच्‍चयानुलोमपच्‍चनीयं

हेतुदुकं

१३८. हेतुपच्‍चया  नआरम्मणे तीणि, नअधिपतिया द्वे (नअनन्तरपदादी पच्‍चनीयसदिसा)…पे॰… नविपाके पञ्‍च, नसम्पयुत्ते तीणि, नविप्पयुत्ते द्वे, नोनत्थिया तीणि, नोविगते तीणि।

अनुलोमपच्‍चनीयं।

४. पच्‍चयपच्‍चनीयानुलोमं

नहेतुदुकं

१३९. नहेतुपच्‍चया  आरम्मणे एकं, अनन्तरे एकं…पे॰… अविगते एकं।

पच्‍चनीयानुलोमं।

२. सहजातवारो

(सहजातवारो पटिच्‍चवारसदिसो)।

३. पच्‍चयवारो

१. पच्‍चयानुलोमं

१. विभङ्गवारो

हेतुपच्‍चयो

१४०. लोकियं  धम्मं पच्‍चया लोकियो धम्मो उप्पज्‍जति हेतुपच्‍चया – लोकियं एकं खन्धं पच्‍चया…पे॰… एकं महाभूतं…पे॰… महाभूते पच्‍चया चित्तसमुट्ठानं रूपं, कटत्तारूपं, उपादारूपं, वत्थुं पच्‍चया लोकिया खन्धा। (१)

लोकियं धम्मं पच्‍चया लोकुत्तरो धम्मो उप्पज्‍जति हेतुपच्‍चया – वत्थुं पच्‍चया लोकुत्तरा खन्धा। (२)

लोकियं  धम्मं पच्‍चया लोकियो च लोकुत्तरो च धम्मा उप्पज्‍जन्ति हेतुपच्‍चया – वत्थुं पच्‍चया लोकुत्तरा खन्धा, महाभूते पच्‍चया चित्तसमुट्ठानं रूपं। (३)

१४१. लोकुत्तरं धम्मं पच्‍चया लोकुत्तरो धम्मो उप्पज्‍जति हेतुपच्‍चया… तीणि।

लोकियञ्‍च लोकुत्तरञ्‍च धम्मं पच्‍चया लोकियो धम्मो उप्पज्‍जति हेतुपच्‍चया – लोकुत्तरे खन्धे च महाभूते च पच्‍चया चित्तसमुट्ठानं रूपं। (१)

लोकियञ्‍च लोकुत्तरञ्‍च धम्मं पच्‍चया लोकुत्तरो धम्मो उप्पज्‍जति हेतुपच्‍चया – लोकुत्तरं एकं खन्धञ्‍च वत्थुञ्‍च पच्‍चया तयो खन्धा…पे॰… द्वे खन्धे…पे॰…। (२)

लोकियञ्‍च लोकुत्तरञ्‍च धम्मं पच्‍चया लोकियो च लोकुत्तरो च धम्मा उप्पज्‍जन्ति हेतुपच्‍चया – लोकुत्तरं एकं खन्धञ्‍च वत्थुञ्‍च पच्‍चया तयो खन्धा…पे॰… द्वे खन्धे…पे॰… लोकुत्तरे खन्धे च महाभूते च पच्‍चया चित्तसमुट्ठानं रूपं (संखित्तं)। (३)

१. पच्‍चयानुलोमं

२. सङ्ख्यावारो

सुद्धं

१४२. हेतुया नव, आरम्मणे चत्तारि, अधिपतिया नव, अनन्तरे  चत्तारि, समनन्तरे चत्तारि, सहजाते नव, अञ्‍ञमञ्‍ञे चत्तारि, निस्सये नव, उपनिस्सये चत्तारि, पुरेजाते चत्तारि, आसेवने चत्तारि, कम्मे नव, विपाके नव…पे॰… मग्गे नव, सम्पयुत्ते चत्तारि, विप्पयुत्ते नव, अत्थिया नव, नत्थिया चत्तारि, विगते चत्तारि, अविगते नव।

अनुलोमं।

२. पच्‍चयपच्‍चनीयं

१. विभङ्गवारो

नहेतुपच्‍चयो

१४३. लोकियं  धम्मं पच्‍चया लोकियो धम्मो उप्पज्‍जति नहेतुपच्‍चया – अहेतुकं लोकियं एकं खन्धं…पे॰… (याव असञ्‍ञसत्ता) चक्खायतनं पच्‍चया चक्खुविञ्‍ञाणं…पे॰… कायायतनं पच्‍चया कायविञ्‍ञाणं, वत्थुं पच्‍चया अहेतुका लोकिया खन्धा, विचिकिच्छासहगते उद्धच्‍चसहगते खन्धे च वत्थुञ्‍च पच्‍चया विचिकिच्छासहगतो उद्धच्‍चसहगतो मोहो (संखित्तं)।

२. पच्‍चयपच्‍चनीयं

२. सङ्ख्यावारो

सुद्धं

१४४. नहेतुया एकं, नआरम्मणे तीणि, नअधिपतिया चत्तारि, नअनन्तरे तीणि…पे॰… नउपनिस्सये तीणि, नपुरेजाते चत्तारि, नपच्छाजाते नव, नआसेवने नव (लोकुत्तरे अरूपे विपाकन्ति नियामेतब्बं), नकम्मे चत्तारि, नविपाके नव, नआहारे एकं, नइन्द्रिये एकं, नझाने एकं, नमग्गे एकं, नसम्पयुत्ते तीणि, नविप्पयुत्ते द्वे, नोनत्थिया तीणि, नोविगते तीणि।

पच्‍चनीयं।

३. पच्‍चयानुलोमपच्‍चनीयं

हेतुदुकं

१४५. हेतुपच्‍चया  नआरम्मणे तीणि, नअधिपतिया चत्तारि, नअनन्तरे तीणि (नसमनन्तरपदादी पच्‍चनीयसदिसा), नविपाके नव, नसम्पयुत्ते तीणि, नविप्पयुत्ते द्वे, नोनत्थिया तीणि, नोविगते तीणि।

अनुलोमपच्‍चनीयं।

४. पच्‍चयपच्‍चनीयानुलोमं

नहेतुदुकं

१४६. नहेतुपच्‍चया  आरम्मणे एकं, अनन्तरे एकं…पे॰… अविगते एकं।

पच्‍चनीयानुलोमं।

४. निस्सयवारो

(निस्सयवारो पच्‍चयवारसदिसो)।

५. संसट्ठवारो

१. पच्‍चयानुलोमं

१. विभङ्गवारो

हेतुपच्‍चयो

१४७. लोकियं  धम्मं संसट्ठो लोकियो धम्मो उप्पज्‍जति हेतुपच्‍चया – लोकियं एकं खन्धं संसट्ठा तयो खन्धा…पे॰… द्वे खन्धे…पे॰… पटिसन्धिक्खणे…पे॰…। (१)

लोकुत्तरं धम्मं संसट्ठो लोकुत्तरो धम्मो उप्पज्‍जति हेतुपच्‍चया – लोकुत्तरं एकं खन्धं संसट्ठा तयो खन्धा…पे॰… द्वे खन्धे…पे॰…। (१)

(संसट्ठवारो एवं वित्थारेतब्बो, सह गणनाहि द्वे पञ्हा)।

६. सम्पयुत्तवारो

(सम्पयुत्तवारो संसट्ठवारसदिसो)।

७. पञ्हावारो

१. पच्‍चयानुलोमं

१. विभङ्गवारो

हेतुपच्‍चयो

१४८. लोकियो धम्मो लोकियस्स धम्मस्स हेतुपच्‍चयेन पच्‍चयो – लोकिया हेतू सम्पयुत्तकानं खन्धानं चित्तसमुट्ठानानञ्‍च रूपानं हेतुपच्‍चयेन पच्‍चयो; पटिसन्धिक्खणे…पे॰…। (१)

लोकुत्तरो  धम्मो लोकुत्तरस्स धम्मस्स हेतुपच्‍चयेन पच्‍चयो… तीणि।

आरम्मणपच्‍चयो

१४९. लोकियो  धम्मो लोकियस्स धम्मस्स आरम्मणपच्‍चयेन पच्‍चयो – दानं…पे॰… सीलं…पे॰… उपोसथकम्मं कत्वा तं पच्‍चवेक्खति, पुब्बे सुचिण्णानि पच्‍चवेक्खति, झाना…पे॰… अरिया गोत्रभुं पच्‍चवेक्खन्ति, वोदानं पच्‍चवेक्खन्ति, पहीने किलेसे पच्‍चवेक्खन्ति, विक्खम्भिते किलेसे…पे॰… पुब्बे समुदाचिण्णे किलेसे जानन्ति; चक्खुं…पे॰… वत्थुं लोकिये खन्धे अनिच्‍चतो…पे॰… दोमनस्सं उप्पज्‍जति; दिब्बेन चक्खुना रूपं पस्सति, दिब्बाय सोतधातुया सद्दं सुणाति। चेतोपरियञाणेन लोकियचित्तसमङ्गिस्स चित्तं जानाति, आकासानञ्‍चायतनं विञ्‍ञाणञ्‍चायतनस्स…पे॰… आकिञ्‍चञ्‍ञायतनं नेवसञ्‍ञानासञ्‍ञायतनस्स…पे॰… रूपायतनं चक्खुविञ्‍ञाणस्स…पे॰… फोट्ठब्बायतनं कायविञ्‍ञाणस्स, लोकिया खन्धा इद्धिविधञाणस्स, चेतोपरियञाणस्स, पुब्बेनिवासानुस्सतिञाणस्स, यथाकम्मूपगञाणस्स, अनागतंसञाणस्स, आवज्‍जनाय आरम्मणपच्‍चयेन पच्‍चयो। (१)

१५०. लोकुत्तरो धम्मो लोकुत्तरस्स धम्मस्स आरम्मणपच्‍चयेन पच्‍चयो – निब्बानं मग्गस्स, फलस्स आरम्मणपच्‍चयेन पच्‍चयो। (१)

लोकुत्तरो धम्मो लोकियस्स धम्मस्स आरम्मणपच्‍चयेन पच्‍चयो – अरिया मग्गा वुट्ठहित्वा मग्गं पच्‍चवेक्खन्ति, फलं पच्‍चवेक्खन्ति, निब्बानं पच्‍चवेक्खन्ति; निब्बानं गोत्रभुस्स, वोदानस्स, आवज्‍जनाय आरम्मणपच्‍चयेन पच्‍चयो; अरिया चेतोपरियञाणेन लोकुत्तरचित्तसमङ्गिस्स चित्तं जानन्ति, लोकुत्तरा खन्धा चेतोपरियञाणस्स, पुब्बेनिवासानुस्सतिञाणस्स, अनागतंसञाणस्स, आवज्‍जनाय आरम्मणपच्‍चयेन पच्‍चयो। (२)

अधिपतिपच्‍चयो

१५१. लोकियो धम्मो लोकियस्स धम्मस्स अधिपतिपच्‍चयेन पच्‍चयो – आरम्मणाधिपति, सहजाताधिपति। आरम्मणाधिपति – दानं दत्वा सीलं…पे॰… उपोसथकम्मं  …पे॰… पुब्बे…पे॰… झाना…पे॰… सेक्खा गोत्रभुं गरुं कत्वा पच्‍चवेक्खन्ति, वोदानं गरुं कत्वा पच्‍चवेक्खन्ति; चक्खुं…पे॰… वत्थुं  लोकिये खन्धे गरुं कत्वा अस्सादेति अभिनन्दति, तं गरुं कत्वा रागो उप्पज्‍जति, दिट्ठि उप्पज्‍जति। सहजाताधिपति – लोकियाधिपति सम्पयुत्तकानं खन्धानं चित्तसमुट्ठानानञ्‍च रूपानं अधिपतिपच्‍चयेन पच्‍चयो। (१)

१५२. लोकुत्तरो धम्मो लोकुत्तरस्स धम्मस्स अधिपतिपच्‍चयेन पच्‍चयो – आरम्मणाधिपति, सहजाताधिपति। आरम्मणाधिपति – निब्बानं मग्गस्स, फलस्स अधिपतिपच्‍चयेन पच्‍चयो। सहजाताधिपति – लोकुत्तराधिपति सम्पयुत्तकानं खन्धानं अधिपतिपच्‍चयेन पच्‍चयो। (१)

लोकुत्तरो धम्मो लोकियस्स धम्मस्स अधिपतिपच्‍चयेन पच्‍चयो – आरम्मणाधिपति, सहजाताधिपति। आरम्मणाधिपति – अरिया मग्गा वुट्ठहित्वा मग्गं गरुं कत्वा पच्‍चवेक्खन्ति, फलं गरुं कत्वा पच्‍चवेक्खन्ति, निब्बानं गरुं कत्वा पच्‍चवेक्खन्ति; निब्बानं गोत्रभुस्स, वोदानस्स अधिपतिपच्‍चयेन पच्‍चयो। सहजाताधिपति – लोकुत्तराधिपति चित्तसमुट्ठानानं रूपानं अधिपतिपच्‍चयेन पच्‍चयो। (२)

लोकुत्तरो धम्मो लोकियस्स च लोकुत्तरस्स च धम्मस्स अधिपतिपच्‍चयेन पच्‍चयो। सहजाताधिपति  – लोकुत्तराधिपति सम्पयुत्तकानं खन्धानं चित्तसमुट्ठानानञ्‍च रूपानं अधिपतिपच्‍चयेन पच्‍चयो। (३)

अनन्तरपच्‍चयो

१५३. लोकियो धम्मो लोकियस्स धम्मस्स अनन्तरपच्‍चयेन पच्‍चयो – पुरिमा पुरिमा लोकिया खन्धा पच्छिमानं पच्छिमानं लोकियानं खन्धानं…पे॰… अनुलोमं गोत्रभुस्स… अनुलोमं वोदानस्स अनन्तरपच्‍चयेन पच्‍चयो। (१)

लोकियो धम्मो लोकुत्तरस्स धम्मस्स अनन्तरपच्‍चयेन पच्‍चयो – गोत्रभु मग्गस्स… वोदानं  मग्गस्स… अनुलोमं फलसमापत्तिया… निरोधा वुट्ठहन्तस्स नेवसञ्‍ञानासञ्‍ञायतनं फलसमापत्तिया अनन्तरपच्‍चयेन पच्‍चयो। (२)

१५४. लोकुत्तरो धम्मो लोकुत्तरस्स धम्मस्स अनन्तरपच्‍चयेन पच्‍चयो – पुरिमा पुरिमा लोकुत्तरा खन्धा पच्छिमानं पच्छिमानं लोकुत्तरानं खन्धानं  अनन्तरपच्‍चयेन पच्‍चयो; मग्गो फलस्स, फलं फलस्स अनन्तरपच्‍चयेन पच्‍चयो। (१)

लोकुत्तरो धम्मो लोकियस्स धम्मस्स अनन्तरपच्‍चयेन पच्‍चयो – फलं वुट्ठानस्स अनन्तरपच्‍चयेन पच्‍चयो। (२)

समनन्तरपच्‍चयादि

१५५. लोकियो धम्मो लोकियस्स धम्मस्स समनन्तरपच्‍चयेन पच्‍चयो… सहजातपच्‍चयेन पच्‍चयो (पञ्‍च पञ्हा, घटना नत्थि) अञ्‍ञमञ्‍ञपच्‍चयेन पच्‍चयो… द्वे… निस्सयपच्‍चयेन पच्‍चयो।

उपनिस्सयपच्‍चयो

१५६. लोकियो धम्मो लोकियस्स धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो – लोकियं सद्धं उपनिस्साय दानं देति…पे॰… विपस्सनं  उप्पादेति, अभिञ्‍ञं उप्पादेति, समापत्तिं उप्पादेति, मानं जप्पेति, दिट्ठिं गण्हाति; लोकियं सीलं…पे॰… सेनासनं उपनिस्साय दानं देति…पे॰… सङ्घं भिन्दति; लोकिया सद्धा…पे॰… सेनासनं लोकियाय सद्धाय…पे॰… कायिकस्स दुक्खस्स उपनिस्सयपच्‍चयेन पच्‍चयो; कुसलाकुसलं कम्मं विपाकस्स उपनिस्सयपच्‍चयेन पच्‍चयो। (१)

लोकियो धम्मो लोकुत्तरस धम्मस्स उपनिस्सयपच्‍चयेन पच्‍चयो – अनन्तरूपनिस्सयो, पकतूपनिस्सयो…पे॰…। पकतूपनिस्सयो – पठमस्स मग्गस्स परिकम्मं पठमस्स मग्गस्स उपनिस्सयपच्‍चयेन  पच्‍चयो…पे॰… चतुत्थस्स मग्गस्स परिकम्मं चतुत्थस्स मग्गस्स उपनिस्सयपच्‍चयेन पच्‍चयो। (२)

१५७. लोकुत्तरो धम्मो लोकुत्तरस्स धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो – पठमो मग्गो दुतियस्स मग्गस्स उपनिस्सयपच्‍चयेन पच्‍चयो…पे॰… ततियो मग्गो चतुत्थस्स मग्गस्स उपनिस्सयपच्‍चयेन पच्‍चयो। (१)

लोकुत्तरो  धम्मो लोकियस्स धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो – अरिया मग्गं उपनिस्साय अनुप्पन्‍नं समापत्तिं उप्पादेन्ति, उप्पन्‍नं समापज्‍जन्ति, सङ्खारे अनिच्‍चतो दुक्खतो अनत्ततो विपस्सन्ति, अरियानं मग्गो…पे॰… ठानाठानकोसल्‍लस्स उपनिस्सयपच्‍चयेन पच्‍चयो; फलसमापत्ति कायिकस्स सुखस्स उपनिस्सयपच्‍चयेन पच्‍चयो। (२)

पुरेजातपच्‍चयो

१५८. लोकियो  धम्मो लोकियस्स धम्मस्स पुरेजातपच्‍चयेन पच्‍चयो – आरम्मणपुरेजातं, वत्थुपुरेजातं। आरम्मणपुरेजातं – चक्खुं…पे॰… वत्थुं अनिच्‍चतो दुक्खतो अनत्ततो…पे॰… दोमनस्सं उप्पज्‍जति; दिब्बेन चक्खुना रूपं पस्सति, दिब्बाय सोतधातुया सद्दं सुणाति। रूपायतनं चक्खुविञ्‍ञाणस्स…पे॰… फोट्ठब्बायतनं कायविञ्‍ञाणस्स पुरेजातपच्‍चयेन पच्‍चयो। वत्थुपुरेजातं – चक्खायतनं चक्खुविञ्‍ञाणस्स…पे॰… कायायतनं कायविञ्‍ञाणस्स…पे॰… वत्थु लोकियानं खन्धानं पुरेजातपच्‍चयेन पच्‍चयो। (१)

लोकियो धम्मो लोकुत्तरस्स धम्मस्स पुरेजातपच्‍चयेन पच्‍चयो। वत्थुपुरेजातं – वत्थु लोकुत्तरानं खन्धानं पुरेजातपच्‍चयेन पच्‍चयो। (२)

पच्छाजातपच्‍चयो

१५९. लोकियो  धम्मो लोकियस्स धम्मस्स पच्छाजातपच्‍चयेन पच्‍चयो – पच्छाजाता लोकिया खन्धा पुरेजातस्स इमस्स कायस्स पच्छाजातपच्‍चयेन पच्‍चयो। (१)

लोकुत्तरो धम्मो लोकियस्स धम्मस्स पच्छाजातपच्‍चयेन पच्‍चयो – पच्छाजाता लोकुत्तरा खन्धा पुरेजातस्स इमस्स कायस्स पच्छाजातपच्‍चयेन पच्‍चयो। (१)

आसेवनपच्‍चयो

१६०. लोकियो  धम्मो लोकियस्स धम्मस्स आसेवनपच्‍चयेन पच्‍चयो – पुरिमा पुरिमा लोकिया खन्धा पच्छिमानं पच्छिमानं लोकियानं खन्धानं आसेवनपच्‍चयेन पच्‍चयो; अनुलोमं गोत्रभुस्स… अनुलोमं वोदानस्स आसेवनपच्‍चयेन पच्‍चयो। (१)

लोकियो धम्मो लोकुत्तरस्स धम्मस्स आसेवनपच्‍चयेन पच्‍चयो – गोत्रभु मग्गस्स… वोदानं मग्गस्स आसेवनपच्‍चयेन पच्‍चयो। (२)

कम्मपच्‍चयो

१६१. लोकियो धम्मो लोकियस्स धम्मस्स कम्मपच्‍चयेन पच्‍चयो – सहजाता, नानाक्खणिका। सहजाता – लोकिया चेतना सम्पयुत्तकानं खन्धानं चित्तसमुट्ठानानञ्‍च रूपानं कम्मपच्‍चयेन पच्‍चयो; पटिसन्धिक्खणे…पे॰…। नानाक्खणिका – लोकिया चेतना विपाकानं खन्धानं कटत्ता च रूपानं कम्मपच्‍चयेन पच्‍चयो। (१)

लोकुत्तरो धम्मो लोकुत्तरस्स धम्मस्स कम्मपच्‍चयेन पच्‍चयो – सहजाता, नानाक्खणिका। सहजाता – लोकुत्तरा चेतना सम्पयुत्तकानं खन्धानं कम्मपच्‍चयेन पच्‍चयो। नानाक्खणिका – लोकुत्तरा चेतना विपाकानं खन्धानं कम्मपच्‍चयेन पच्‍चयो। (१)

लोकुत्तरो  धम्मो लोकियस्स धम्मस्स कम्मपच्‍चयेन पच्‍चयो – लोकुत्तरा चेतना चित्तसमुट्ठानानं रूपानं कम्मपच्‍चयेन पच्‍चयो। (२)

लोकुत्तरो धम्मो लोकियस्स च लोकुत्तरस्स च धम्मस्स कम्मपच्‍चयेन पच्‍चयो – लोकुत्तरा चेतना सम्पयुत्तकानं खन्धानं चित्तसमुट्ठानानञ्‍च रूपानं कम्मपच्‍चयेन पच्‍चयो। (३)

विपाकपच्‍चयो

१६२. लोकियो धम्मो लोकियस्स धम्मस्स विपाकपच्‍चयेन पच्‍चयो – विपाको लोकियो एको खन्धो तिण्णन्‍नं खन्धानं चित्तसमुट्ठानानञ्‍च रूपानं विपाकपच्‍चयेन पच्‍चयो…पे॰… द्वे खन्धा…पे॰… पटिसन्धिक्खणे…पे॰…। (१)

लोकुत्तरो  धम्मो लोकुत्तरस्स धम्मस्स विपाकपच्‍चयेन पच्‍चयो… तीणि।

आहारपच्‍चयो

१६३. लोकियो धम्मो लोकियस्स धम्मस्स आहारपच्‍चयेन पच्‍चयो – लोकिया आहारा सम्पयुत्तकानं खन्धानं चित्तसमुट्ठानानञ्‍च  रूपानं आहारपच्‍चयेन पच्‍चयो; पटिसन्धिक्खणे…पे॰… कबळीकारो आहारो इमस्स कायस्स आहारपच्‍चयेन पच्‍चयो। (१)

लोकुत्तरो धम्मो लोकुत्तरस्स धम्मस्स आहारपच्‍चयेन पच्‍चयो… तीणि।

इन्द्रियपच्‍चयो

१६४. लोकियो धम्मो लोकियस्स धम्मस्स इन्द्रियपच्‍चयेन पच्‍चयो (पटिसन्धि कातब्बा); चक्खुन्द्रियं चक्खुविञ्‍ञाणस्स…पे॰… कायिन्द्रियं कायविञ्‍ञाणस्स इन्द्रियपच्‍चयेन पच्‍चयो; रूपजीवितिन्द्रियं कटत्तारूपानं इन्द्रियपच्‍चयेन पच्‍चयो। (१)

लोकुत्तरो धम्मो लोकुत्तरस्स धम्मस्स इन्द्रियपच्‍चयेन पच्‍चयो… तीणि।

झानपच्‍चयादि

१६५. लोकियो  धम्मो लोकियस्स धम्मस्स झानपच्‍चयेन पच्‍चयो… एकं, लोकुत्तरो धम्मो…पे॰… तीणि… मग्गपच्‍चयेन पच्‍चयो, लोकिये एकं, लोकुत्तरे तीणि।

लोकियो धम्मो लोकियस्स धम्मस्स सम्पयुत्तपच्‍चयेन पच्‍चयो… एकं, लोकुत्तरो धम्मो…पे॰… एकं।

विप्पयुत्तपच्‍चयो

१६६. लोकियो धम्मो लोकियस्स धम्मस्स विप्पयुत्तपच्‍चयेन पच्‍चयो – सहजातं, पुरेजातं, पच्छाजातं। सहजाता – लोकिया खन्धा चित्तसमुट्ठानानं रूपानं विप्पयुत्तपच्‍चयेन पच्‍चयो; पटिसन्धिक्खणे…पे॰… खन्धा वत्थुस्स विप्पयुत्तपच्‍चयेन पच्‍चयो; वत्थु खन्धानं विप्पयुत्तपच्‍चयेन पच्‍चयो। पुरेजातं – चक्खायतनं चक्खुविञ्‍ञाणस्स…पे॰… कायायतनं  कायविञ्‍ञाणस्स…पे॰… वत्थु लोकियानं खन्धानं विप्पयुत्तपच्‍चयेन पच्‍चयो। पच्छाजाता – लोकिया खन्धा पुरेजातस्स इमस्स कायस्स विप्पयुत्तपच्‍चयेन पच्‍चयो। (१)

लोकियो  धम्मो लोकुत्तरस्स धम्मस्स विप्पयुत्तपच्‍चयेन पच्‍चयो। पुरेजातं – वत्थु लोकुत्तरानं खन्धानं विप्पयुत्तपच्‍चयेन पच्‍चयो। (२)

लोकुत्तरो धम्मो लोकियस्स धम्मस्स विप्पयुत्तपच्‍चयेन पच्‍चयो – सहजातं, पच्छाजातं। सहजाता – लोकुत्तरा खन्धा चित्तसमुट्ठानानं रूपानं विप्पयुत्तपच्‍चयेन पच्‍चयो। पच्छाजाता – लोकुत्तरा खन्धा पुरेजातस्स इमस्स कायस्स विप्पयुत्तपच्‍चयेन पच्‍चयो। (१)

अत्थिपच्‍चयादि

१६७. लोकियो धम्मो लोकियस्स धम्मस्स अत्थिपच्‍चयेन पच्‍चयो – सहजातं, पुरेजातं, पच्छाजातं, आहारं, इन्द्रियं। सहजातो – लोकियो एको खन्धो तिण्णन्‍नं खन्धानं चित्तसमुट्ठानानञ्‍च रूपानं…पे॰… (याव असञ्‍ञसत्ता)। पुरेजातं – चक्खुं…पे॰… वत्थुं  …पे॰… (पुरेजातसदिसं)। वत्थु लोकियानं खन्धानं अत्थिपच्‍चयेन पच्‍चयो। पच्छाजाता – लोकिया खन्धा पुरेजातस्स इमस्स कायस्स अत्थिपच्‍चयेन पच्‍चयो; कबळीकारो आहारो इमस्स कायस्स अत्थिपच्‍चयेन पच्‍चयो; रूपजीवितिन्द्रियं कटत्तारूपानं अत्थिपच्‍चयेन पच्‍चयो। (१)

लोकियो धम्मो लोकुत्तरस्स धम्मस्स अत्थिपच्‍चयेन पच्‍चयो। पुरेजातं – वत्थु लोकुत्तरानं खन्धानं अत्थिपच्‍चयेन पच्‍चयो। (२)

१६८. लोकुत्तरो धम्मो लोकुत्तरस्स धम्मस्स अत्थिपच्‍चयेन पच्‍चयो – लोकुत्तरो एको खन्धो तिण्णन्‍नं खन्धानं अत्थिपच्‍चयेन पच्‍चयो…पे॰… द्वे खन्धा…पे॰…। (१)

लोकुत्तरो धम्मो लोकियस्स धम्मस्स अत्थिपच्‍चयेन पच्‍चयो – सहजातं, पच्छाजातं। सहजाता  – लोकुत्तरा खन्धा चित्तसमुट्ठानानं रूपानं अत्थिपच्‍चयेन पच्‍चयो। पच्छाजाता – लोकुत्तरा खन्धा पुरेजातस्स इमस्स कायस्स अत्थिपच्‍चयेन पच्‍चयो। (२)

लोकुत्तरो  धम्मो लोकियस्स च लोकुत्तरस्स च धम्मस्स अत्थिपच्‍चयेन पच्‍चयो – लोकुत्तरो एको खन्धो तिण्णन्‍नं खन्धानं चित्तसमुट्ठानानञ्‍च रूपानं अत्थिपच्‍चयेन पच्‍चयो…पे॰… द्वे खन्धा…पे॰…। (३)

१६९. लोकियो च लोकुत्तरो च धम्मा लोकियस्स धम्मस्स अत्थिपच्‍चयेन पच्‍चयो – सहजातं, पच्छाजातं, आहारं, इन्द्रियं। सहजाता – लोकुत्तरा खन्धा च महाभूता च चित्तसमुट्ठानानं रूपानं अत्थिपच्‍चयेन पच्‍चयो। पच्छाजाता – लोकुत्तरा खन्धा च कबळीकारो आहारो च इमस्स कायस्स अत्थिपच्‍चयेन पच्‍चयो। पच्छाजाता – लोकुत्तरा खन्धा च रूपजीवितिन्द्रियञ्‍च कटत्तारूपानं अत्थिपच्‍चयेन पच्‍चयो। (१)

लोकियो च लोकुत्तरो च धम्मा लोकुत्तरस्स धम्मस्स अत्थिपच्‍चयेन पच्‍चयो – सहजातं, पुरेजातं। सहजातो – लोकुत्तरो एको खन्धो च वत्थु च तिण्णन्‍नं खन्धानं अत्थिपच्‍चयेन पच्‍चयो…पे॰… द्वे खन्धा च…पे॰…। (२)

नत्थिपच्‍चयेन  पच्‍चयो… विगतपच्‍चयेन पच्‍चयो… अविगतपच्‍चयेन पच्‍चयो। (२)

१. पच्‍चयानुलोमं

२. सङ्ख्यावारो

सुद्धं

१७०. हेतुया चत्तारि, आरम्मणे तीणि, अधिपतिया चत्तारि, अनन्तरे चत्तारि, समनन्तरे चत्तारि, सहजाते पञ्‍च, अञ्‍ञमञ्‍ञे द्वे, निस्सये सत्त, उपनिस्सये चत्तारि, पुरेजाते द्वे, पच्छाजाते  द्वे, आसेवने द्वे, कम्मे चत्तारि, विपाके चत्तारि, आहारे चत्तारि, इन्द्रिये चत्तारि, झाने चत्तारि, मग्गे चत्तारि, सम्पयुत्ते द्वे, विप्पयुत्ते तीणि, अत्थिया सत्त, नत्थिया चत्तारि, विगते चत्तारि, अविगते सत्त।

अनुलोमं।

पच्‍चनीयुद्धारो

१७१. लोकियो धम्मो लोकियस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन  पच्‍चयो… पच्छाजातपच्‍चयेन पच्‍चयो… कम्मपच्‍चयेन पच्‍चयो… आहारपच्‍चयेन पच्‍चयो… इन्द्रियपच्‍चयेन पच्‍चयो। (१)

लोकियो धम्मो लोकुत्तरस्स धम्मस्स उपनिस्सयपच्‍चयेन पच्‍चयो… पुरेजातपच्‍चयेन पच्‍चयो। (२)

१७२. लोकुत्तरो धम्मो लोकुत्तरस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो। (१)

लोकुत्तरो  धम्मो लोकियस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पच्छाजातपच्‍चयेन पच्‍चयो। (२)

लोकुत्तरो धम्मो लोकियस्स च लोकुत्तरस्स च धम्मस्स सहजातपच्‍चयेन पच्‍चयो। (३)

लोकियो च लोकुत्तरो च धम्मा लोकियस्स धम्मस्स सहजातं… पच्छाजातं… आहारं… इन्द्रियं। (१)

लोकियो च लोकुत्तरो च धम्मा लोकुत्तरस्स धम्मस्स  सहजातं… पुरेजातं। (२)

२. पच्‍चयपच्‍चनीयं

२. सङ्ख्यावारो

सुद्धं

१७३. नहेतुया सत्त…पे॰… नसमनन्तरे सत्त, नसहजाते पञ्‍च, नअञ्‍ञमञ्‍ञे पञ्‍च, ननिस्सये पञ्‍च, नउपनिस्सये सत्त, नपुरेजाते छ, नपच्छाजाते सत्त…पे॰… नमग्गे सत्त, नसम्पयुत्ते पञ्‍च, नविप्पयुत्ते चत्तारि, नोअत्थिया चत्तारि, नोनत्थिया सत्त, नोविगते सत्त, नोअविगते चत्तारि।

पच्‍चनीयं।

३. पच्‍चयानुलोमपच्‍चनीयं

हेतुदुकं

१७४. हेतुपच्‍चया  नआरम्मणे चत्तारि…पे॰… नसमनन्तरे चत्तारि, नअञ्‍ञमञ्‍ञे द्वे, नउपनिस्सये चत्तारि…पे॰… नमग्गे चत्तारि, नसम्पयुत्ते द्वे, नविप्पयुत्ते द्वे, नोनत्थिया चत्तारि, नोविगते चत्तारि।

अनुलोमपच्‍चनीयं।

४. पच्‍चयपच्‍चनीयानुलोमं

नहेतुदुकं

१७५. नहेतुपच्‍चया आरम्मणे तीणि, अधिपतिया चत्तारि (अनुलोममातिका कातब्बा), अविगते सत्त।

पच्‍चनीयानुलोमं।

लोकियदुकं निट्ठितं।

१३. केनचिविञ्‍ञेय्यदुकं

१. पटिच्‍चवारो

१. पच्‍चयानुलोमं

१. विभङ्गवारो

हेतुपच्‍चयो

१७६. केनचि  विञ्‍ञेय्यं धम्मं पटिच्‍च केनचि विञ्‍ञेय्यो धम्मो उप्पज्‍जति हेतुपच्‍चया – केनचि विञ्‍ञेय्यं एकं खन्धं पटिच्‍च तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… पटिसन्धिक्खणे…पे॰… खन्धे पटिच्‍च वत्थु, वत्थुं पटिच्‍च खन्धा, एकं महाभूतं पटिच्‍च तयो महाभूता…पे॰… महाभूते पटिच्‍च चित्तसमुट्ठानं रूपं कटत्तारूपं उपादारूपं। (१)

केनचि विञ्‍ञेय्यं धम्मं पटिच्‍च केनचि नविञ्‍ञेय्यो धम्मो उप्पज्‍जति हेतुपच्‍चया – केनचि विञ्‍ञेय्यं एकं खन्धं पटिच्‍च केनचि नविञ्‍ञेय्या तयो  खन्धा चित्तसमुट्ठानञ्‍च रूपं…पे॰… द्वे खन्धे…पे॰… पटिसन्धिक्खणे…पे॰… खन्धे पटिच्‍च वत्थु, वत्थुं पटिच्‍च खन्धा, एकं महाभूतं…पे॰… महाभूते पटिच्‍च चित्तसमुट्ठानं रूपं कटत्तारूपं उपादारूपं। (२)

केनचि विञ्‍ञेय्यं धम्मं पटिच्‍च केनचि विञ्‍ञेय्यो च केनचि नविञ्‍ञेय्यो च धम्मा उप्पज्‍जन्ति  हेतुपच्‍चया – केनचि विञ्‍ञेय्यं एकं खन्धं पटिच्‍च केनचि विञ्‍ञेय्या च केनचि नविञ्‍ञेय्या च तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… पटिसन्धिक्खणे…पे॰… खन्धे पटिच्‍च वत्थु, वत्थुं पटिच्‍च खन्धा, एकं महाभूतं…पे॰… महाभूते पटिच्‍च चित्तसमुट्ठानं रूपं कटत्तारूपं उपादारूपं। (३)

१७७. केनचि नविञ्‍ञेय्यं धम्मं पटिच्‍च केनचि नविञ्‍ञेय्यो धम्मो  उप्पज्‍जति हेतुपच्‍चया – केनचि नविञ्‍ञेय्यं एकं खन्धं पटिच्‍च केनचि नविञ्‍ञेय्या तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… पटिसन्धिक्खणे…पे॰… खन्धे पटिच्‍च वत्थु, वत्थुं पटिच्‍च खन्धा, एकं महाभूतं…पे॰… महाभूते पटिच्‍च चित्तसमुट्ठानं रूपं कटत्तारूपं उपादारूपं। (१)

केनचि नविञ्‍ञेय्यं धम्मं पटिच्‍च केनचि विञ्‍ञेय्यो धम्मो उप्पज्‍जति हेतुपच्‍चया – केनचि नविञ्‍ञेय्यं एकं खन्धं पटिच्‍च केनचि विञ्‍ञेय्या तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… पटिसन्धिक्खणे…पे॰… खन्धे पटिच्‍च वत्थु, वत्थुं पटिच्‍च खन्धा, एकं महाभूतं…पे॰… महाभूते पटिच्‍च चित्तसमुट्ठानं रूपं कटत्तारूपं उपादारूपं। (२)

केनचि नविञ्‍ञेय्यं धम्मं पटिच्‍च केनचि विञ्‍ञेय्यो च केनचि नविञ्‍ञेय्यो च धम्मा उप्पज्‍जन्ति हेतुपच्‍चया – केनचि नविञ्‍ञेय्यं एकं खन्धं पटिच्‍च केनचि विञ्‍ञेय्या च केनचि नविञ्‍ञेय्या च तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… पटिसन्धिक्खणे…पे॰… खन्धे पटिच्‍च वत्थु, वत्थुं पटिच्‍च खन्धा, एकं महाभूतं…पे॰… महाभूते पटिच्‍च चित्तसमुट्ठानं रूपं कटत्तारूपं उपादारूपं। (३)

१७८. केनचि विञ्‍ञेय्यञ्‍च केनचि नविञ्‍ञेय्यञ्‍च धम्मं पटिच्‍च केनचि विञ्‍ञेय्यो धम्मो उप्पज्‍जति हेतुपच्‍चया – केनचि विञ्‍ञेय्यञ्‍च केनचि नविञ्‍ञेय्यञ्‍च एकं खन्धं पटिच्‍च केनचि विञ्‍ञेय्या तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… पटिसन्धिक्खणे…पे॰… खन्धे पटिच्‍च वत्थु, वत्थुं पटिच्‍च खन्धा, एकं महाभूतं  …पे॰… महाभूते पटिच्‍च चित्तसमुट्ठानं रूपं कटत्तारूपं उपादारूपं। (१)

केनचि  विञ्‍ञेय्यञ्‍च केनचि नविञ्‍ञेय्यञ्‍च धम्मं पटिच्‍च केनचि नविञ्‍ञेय्यो धम्मो उप्पज्‍जति हेतुपच्‍चया – केनचि विञ्‍ञेय्यञ्‍च केनचि नविञ्‍ञेय्यञ्‍च एकं खन्धं पटिच्‍च केनचि नविञ्‍ञेय्या तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… पटिसन्धिक्खणे…पे॰… खन्धे पटिच्‍च वत्थु, वत्थुं पटिच्‍च खन्धा, एकं महाभूतं…पे॰… महाभूते पटिच्‍च चित्तसमुट्ठानं रूपं कटत्तारूपं उपादारूपं। (२)

केनचि विञ्‍ञेय्यञ्‍च केनचि नविञ्‍ञेय्यञ्‍च धम्मं पटिच्‍च केनचि विञ्‍ञेय्यो च केनचि नविञ्‍ञेय्यो च धम्मा उप्पज्‍जन्ति हेतुपच्‍चया – केनचि विञ्‍ञेय्यञ्‍च केनचि नविञ्‍ञेय्यञ्‍च एकं खन्धं पटिच्‍च केनचि विञ्‍ञेय्या च केनचि नविञ्‍ञेय्या च तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… पटिसन्धिक्खणे…पे॰… खन्धे पटिच्‍च वत्थु, वत्थुं पटिच्‍च खन्धा, एकं महाभूतं…पे॰… महाभूते पटिच्‍च चित्तसमुट्ठानं रूपं कटत्तारूपं उपादारूपं (संखित्तं)। (३)

१. पच्‍चयानुलोमं

२. सङ्ख्यावारो

१७९. हेतुया नव, आरम्मणे नव…पे॰… अविगते नव।

अनुलोमं।

२. पच्‍चयपच्‍चनीयं

२. सङ्ख्यावारो

१८०. नहेतुया नव, नआरम्मणे नव…पे॰… नोविगते नव (एवं चत्तारिपि गणना परिपुण्णा)।

२-६. सहजात-पच्‍चय-निस्सय-संसट्ठ-सम्पयुत्तवारो

(सहजातवारोपि  पच्‍चयवारोपि निस्सयवारोपि संसट्ठवारोपि सम्पयुत्तवारोपि एवं वित्थारेतब्बा। पच्‍चयवारे वत्थु च पञ्‍चायतनानि च दस्सेतब्बानि। यथा यथा लब्भति तं तं कातब्बं)।

७. पञ्हावारो

१-४. पच्‍चयानुलोमादि

१८१. केनचि  विञ्‍ञेय्यो धम्मो केनचि विञ्‍ञेय्यस्स धम्मस्स हेतुपच्‍चयेन पच्‍चयो – केनचि विञ्‍ञेय्या हेतू सम्पयुत्तकानं खन्धानं चित्तसमुट्ठानानञ्‍च रूपानं हेतुपच्‍चयेन पच्‍चयो; पटिसन्धिक्खणे…पे॰… (संखित्तं)।

हेतुया नव, आरम्मणे नव…पे॰… अविगते नव।

अनुलोमं।

नहेतुया नव…पे॰… नोविगते नव (एवं चत्तारिपि गणना परिपुण्णा)।

पच्‍चनीयं।

केनचिविञ्‍ञेय्यदुकं निट्ठितं।

चूळन्तरदुकं निट्ठितं।

३. आसवगोच्छकं

१४. आसवदुकं

१. पटिच्‍चवारो

१. पच्‍चयानुलोमं

१. विभङ्गवारो

हेतुपच्‍चयो

१. आसवं  धम्मं पटिच्‍च आसवो धम्मो उप्पज्‍जति हेतुपच्‍चया – कामासवं पटिच्‍च दिट्ठासवो अविज्‍जासवो, दिट्ठासवं पटिच्‍च  कामासवो अविज्‍जासवो, अविज्‍जासवं पटिच्‍च कामासवो दिट्ठासवो, भवासवं पटिच्‍च अविज्‍जासवो, दिट्ठासवं पटिच्‍च अविज्‍जासवो (एकेकम्पि चक्‍कं कातब्बं)। (१)

आसवं धम्मं पटिच्‍च नोआसवो धम्मो उप्पज्‍जति हेतुपच्‍चया – आसवं पटिच्‍च आसवसम्पयुत्तका खन्धा चित्तसमुट्ठानञ्‍च रूपं। (२)

आसवं धम्मं पटिच्‍च आसवो च नोआसवो च धम्मा उप्पज्‍जन्ति हेतुपच्‍चया – कामासवं पटिच्‍च दिट्ठासवो अविज्‍जासवो सम्पयुत्तका च खन्धा चित्तसमुट्ठानञ्‍च रूपं (चक्‍कं)। (३)

२. नोआसवं  धम्मं पटिच्‍च नोआसवो धम्मो उप्पज्‍जति हेतुपच्‍चया – नोआसवं एकं खन्धं पटिच्‍च तयो खन्धा चित्तसमुट्ठानं रूपं…पे॰… द्वे खन्धे…पे॰… पटिसन्धिक्खणे…पे॰… खन्धे पटिच्‍च वत्थु, वत्थुं पटिच्‍च खन्धा, एकं महाभूतं…पे॰… महाभूते पटिच्‍च चित्तसमुट्ठानं रूपं कटत्तारूपं उपादारूपं। (१)

नोआसवं धम्मं पटिच्‍च आसवो धम्मो उप्पज्‍जति हेतुपच्‍चया – नोआसवे खन्धे पटिच्‍च आसवा। (२)

नोआसवं धम्मं पटिच्‍च आसवो च नोआसवो च धम्मा उप्पज्‍जन्ति हेतुपच्‍चया – नोआसवं एकं खन्धं पटिच्‍च तयो खन्धा आसवा च चित्तसमुट्ठानञ्‍च रूपं…पे॰… द्वे खन्धे…पे॰…। (३)

३. आसवञ्‍च नोआसवञ्‍च धम्मं पटिच्‍च आसवो धम्मो उप्पज्‍जति हेतुपच्‍चया – कामासवञ्‍च सम्पयुत्तके च खन्धे पटिच्‍च दिट्ठासवो अविज्‍जासवो (चक्‍कं बन्धितब्बं)। (१)

आसवञ्‍च  नोआसवञ्‍च धम्मं पटिच्‍च नोआसवो धम्मो उप्पज्‍जति हेतुपच्‍चया – नोआसवं एकं खन्धञ्‍च  आसवे च पटिच्‍च तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰…। (२)

आसवञ्‍च नोआसवञ्‍च धम्मं पटिच्‍च आसवो च नोआसवो च धम्मा उप्पज्‍जन्ति हेतुपच्‍चया – नोआसवं एकं खन्धञ्‍च कामासवञ्‍च पटिच्‍च तयो खन्धा दिट्ठासवो अविज्‍जासवो चित्तसमुट्ठानञ्‍च रूपं…पे॰… द्वे खन्धे च…पे॰… (चक्‍कं। संखित्तं)। (३)

१. पच्‍चयानुलोमं

२. सङ्ख्यावारो

४. हेतुया नव, आरम्मणे नव (सब्बत्थ नव), विपाके एकं, आहारे नव…पे॰… अविगते नव।

अनुलोमं।

२. पच्‍चयपच्‍चनीयं

१. विभङ्गवारो

नहेतुपच्‍चयो

५. नोआसवं  धम्मं पटिच्‍च नोआसवो धम्मो उप्पज्‍जति नहेतुपच्‍चया – अहेतुकं नोआसवं एकं खन्धं पटिच्‍च तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… अहेतुकपटिसन्धिक्खणे…पे॰… खन्धे पटिच्‍च वत्थु, वत्थुं पटिच्‍च खन्धा, एकं महाभूतं…पे॰… (याव असञ्‍ञसत्ता)। (१)

नोआसवं धम्मं पटिच्‍च आसवो धम्मो उप्पज्‍जति नहेतुपच्‍चया – विचिकिच्छासहगते उद्धच्‍चसहगते खन्धे पटिच्‍च विचिकिच्छासहगतो उद्धच्‍चसहगतो मोहो। (२)

नआरम्मणपच्‍चयो

६. आसवं धम्मं पटिच्‍च नोआसवो धम्मो उप्पज्‍जति नआरम्मणपच्‍चया – आसवे पटिच्‍च चित्तसमुट्ठानं रूपं। (१)

नोआसवं  धम्मं पटिच्‍च नोआसवो धम्मो उप्पज्‍जति नआरम्मणपच्‍चया – नोआसवे खन्धे पटिच्‍च चित्तसमुट्ठानं रूपं; पटिसन्धिक्खणे…पे॰… खन्धे पटिच्‍च वत्थु, एकं महाभूतं…पे॰… (याव असञ्‍ञसत्ता)। (१)

आसवञ्‍च नोआसवञ्‍च धम्मं पटिच्‍च नोआसवो धम्मो उप्पज्‍जति नआरम्मणपच्‍चया – आसवे च सम्पयुत्तके च खन्धे पटिच्‍च चित्तसमुट्ठानं रूपं (संखित्तं)। (१)

२. पच्‍चयपच्‍चनीयं

२. सङ्ख्यावारो

सुद्धं

७. नहेतुया  द्वे, नआरम्मणे तीणि, नअधिपतिया नव, नअनन्तरे तीणि, नसमनन्तरे तीणि, नअञ्‍ञमञ्‍ञे तीणि, नउपनिस्सये तीणि, नपुरेजाते नव, नपच्छाजाते नव, नआसेवने नव, नकम्मे तीणि, नविपाके नव, नआहारे एकं, नइन्द्रिये एकं, नझाने एकं, नमग्गे एकं, नसम्पयुत्ते तीणि, नविप्पयुत्ते नव, नोनत्थिया तीणि, नोविगते तीणि।

पच्‍चनीयं।

३. पच्‍चयानुलोमपच्‍चनीयं

हेतुदुकं

८. हेतुपच्‍चया नआरम्मणे तीणि, नअधिपतिया नव, नअनन्तरे तीणि, नसमनन्तरे तीणि, नअञ्‍ञमञ्‍ञे तीणि, नउपनिस्सये तीणि, नपुरेजाते नव, नपच्छाजाते नव, नआसेवने नव, नकम्मे तीणि, नविपाके नव, नसम्पयुत्ते तीणि, नविप्पयुत्ते नव, नोनत्थिया तीणि, नोविगते तीणि।

अनुलोमपच्‍चनीयं।

४. पच्‍चयपच्‍चनीयानुलोमं

नहेतुदुकं

९. नहेतुपच्‍चया  आरम्मणे द्वे, अनन्तरे द्वे…पे॰… विपाके एकं…पे॰… मग्गे एकं…पे॰… अविगते द्वे।

पच्‍चनीयानुलोमं।

२. सहजातवारो

(सहजातवारो पटिच्‍चवारसदिसो।)

३. पच्‍चयवारो

१. पच्‍चयानुलोमं

१. विभङ्गवारो

हेतुपच्‍चयो

१०. आसवं  धम्मं पच्‍चया आसवो धम्मो उप्पज्‍जति हेतुपच्‍चया (आसवमूलकं तीणि, पटिच्‍चसदिसा)।

नोआसवं धम्मं पच्‍चया नोआसवो धम्मो उप्पज्‍जति हेतुपच्‍चया – नोआसवं एकं खन्धं पच्‍चया तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… पटिसन्धिक्खणे…पे॰… खन्धे पच्‍चया वत्थु, वत्थुं पच्‍चया खन्धा, महाभूते पच्‍चया चित्तसमुट्ठानं रूपं कटत्तारूपं उपादारूपं, वत्थुं पच्‍चया नोआसवा खन्धा। (१)

नोआसवं  धम्मं पच्‍चया आसवो धम्मो उप्पज्‍जति हेतुपच्‍चया – नोआसवे खन्धे पच्‍चया आसवा, वत्थुं पच्‍चया आसवा। (२)

नोआसवं धम्मं पच्‍चया आसवो च नोआसवो च धम्मा उप्पज्‍जन्ति हेतुपच्‍चया – नोआसवं एकं खन्धं पच्‍चया तयो खन्धा आसवा च चित्तसमुट्ठानञ्‍च रूपं…पे॰… द्वे खन्धे…पे॰… वत्थुं पच्‍चया आसवा सम्पयुत्तका च खन्धा। (३)

११. आसवञ्‍च नोआसवञ्‍च धम्मं पच्‍चया आसवो धम्मो उप्पज्‍जति हेतुपच्‍चया – कामासवञ्‍च सम्पयुत्तके च खन्धे पच्‍चया दिट्ठासवो अविज्‍जासवो  (चक्‍कं)। कामासवञ्‍च वत्थुञ्‍च पच्‍चया दिट्ठासवो अविज्‍जासवो (चक्‍कं)। (१)

आसवञ्‍च नोआसवञ्‍च धम्मं पच्‍चया नोआसवो धम्मो उप्पज्‍जति हेतुपच्‍चया – नोआसवं एकं खन्धञ्‍च आसवे च पच्‍चया तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… आसवञ्‍च वत्थुञ्‍च पच्‍चया  नोआसवा खन्धा। (२)

आसवञ्‍च नोआसवञ्‍च धम्मं पच्‍चया आसवो च नोआसवो च धम्मा उप्पज्‍जन्ति हेतुपच्‍चया – नोआसवं एकं खन्धञ्‍च कामासवञ्‍च पच्‍चया तयो खन्धा दिट्ठासवो अविज्‍जासवो चित्तसमुट्ठानञ्‍च रूपं…पे॰… द्वे खन्धे…पे॰… (चक्‍कं)। कामासवञ्‍च वत्थुञ्‍च पच्‍चया दिट्ठासवो अविज्‍जासवो सम्पयुत्तका च खन्धा (चक्‍कं। संखित्तं)। (३)

१. पच्‍चयानुलोमं

२. सङ्ख्यावारो

१२. हेतुया नव, आरम्मणे नव, अधिपतिया नव…पे॰… विपाके एकं…पे॰… अविगते नव।

अनुलोमं।

२. पच्‍चयपच्‍चनीयं

१. विभङ्गवारो

नहेतुपच्‍चयो

१३. नोआसवं  धम्मं पच्‍चया नोआसवो धम्मो उप्पज्‍जति नहेतुपच्‍चया – अहेतुकं नोआसवं एकं खन्धं पच्‍चया तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… अहेतुकपटिसन्धिक्खणे…पे॰… (याव असञ्‍ञसत्ता) चक्खायतनं पच्‍चया चक्खुविञ्‍ञाणं…पे॰… कायायतनं पच्‍चया कायविञ्‍ञाणं… वत्थुं पच्‍चया अहेतुका नोआसवा खन्धा। (१)

नोआसवं धम्मं पच्‍चया आसवो धम्मो उप्पज्‍जति नहेतुपच्‍चया – विचिकिच्छासहगते उद्धच्‍चसहगते खन्धे च वत्थुञ्‍च पच्‍चया विचिकिच्छासहगतो उद्धच्‍चसहगतो मोहो। (२)

२. पच्‍चयपच्‍चनीयं

२. सङ्ख्यावारो

१४. नहेतुया  द्वे, नआरम्मणे तीणि, नअधिपतिया नव…पे॰… नकम्मे तीणि…पे॰… नविप्पयुत्ते नव, नोनत्थिया तीणि, नोविगते तीणि (एवं सब्बे गणना गणेतब्बा)।

४. निस्सयवारो

(निस्सयवारो पच्‍चयवारसदिसो।)

५. संसट्ठवारो

१-४. पच्‍चयानुलोमादि

१५. आसवं  धम्मं संसट्ठो आसवो धम्मो उप्पज्‍जति हेतुपच्‍चया – कामासवं संसट्ठो दिट्ठासवो अविज्‍जासवो (चक्‍कं। संखित्तं)।

हेतुया नव, आरम्मणे नव (सब्बत्थ नव), विपाके एकं…पे॰… अविगते नव।

नहेतुया द्वे, नअधिपतिया नव, नपुरेजाते नव, नपच्छाजाते नव, नआसेवने नव, नकम्मे तीणि, नविपाके नव, नझाने एकं, नमग्गे एकं, नविप्पयुत्ते नव।

६. सम्पयुत्तवारो

(गणनापि सम्पयुत्तवारोपि संसट्ठवारसदिसो।)

७. पञ्हावारो

१. पच्‍चयानुलोमं

१. विभङ्गवारो

हेतुपच्‍चयो

१६. आसवो धम्मो आसवस्स धम्मस्स हेतुपच्‍चयेन पच्‍चयो – कामासवो दिट्ठासवस्स अविज्‍जासवस्स हेतुपच्‍चयेन पच्‍चयो; भवासवो अविज्‍जासवस्स हेतुपच्‍चयेन पच्‍चयो (चक्‍कं)। (१)

आसवो  धम्मो नोआसवस्स धम्मस्स हेतुपच्‍चयेन पच्‍चयो – आसवा हेतू सम्पयुत्तकानं खन्धानं चित्तसमुट्ठानानञ्‍च रूपानं हेतुपच्‍चयेन पच्‍चयो। (२)

आसवो  धम्मो आसवस्स च नोआसवस्स च धम्मस्स हेतुपच्‍चयेन पच्‍चयो – कामासवो दिट्ठासवस्स अविज्‍जासवस्स सम्पयुत्तकानञ्‍च खन्धानं चित्तसमुट्ठानानञ्‍च रूपानं हेतुपच्‍चयेन पच्‍चयो। (३)

१७. नोआसवो धम्मो नोआसवस्स धम्मस्स हेतुपच्‍चयेन पच्‍चयो – नोआसवा हेतू सम्पयुत्तकानं खन्धानं चित्तसमुट्ठानानञ्‍च रूपानं हेतुपच्‍चयेन पच्‍चयो; पटिसन्धिक्खणे…पे॰…। (१)

नोआसवो धम्मो आसवस्स धम्मस्स हेतुपच्‍चयेन पच्‍चयो – नोआसवा हेतू सम्पयुत्तकानं आसवानं हेतुपच्‍चयेन पच्‍चयो। (२)

नोआसवो धम्मो आसवस्स च नोआसवस्स च धम्मस्स हेतुपच्‍चयेन पच्‍चयो – नोआसवा हेतू सम्पयुत्तकानं खन्धानं आसवानं चित्तसमुट्ठानानञ्‍च रूपानं हेतुपच्‍चयेन पच्‍चयो। (३)

आसवो च नोआसवो च धम्मा नोआसवस्स धम्मस्स हेतुपच्‍चयेन पच्‍चयो – आसवा च नोआसवा च हेतू सम्पयुत्तकानं खन्धानं चित्तसमुट्ठानानञ्‍च रूपानं हेतुपच्‍चयेन पच्‍चयो। (१)

आरम्मणपच्‍चयो

१८. आसवो धम्मो आसवस्स धम्मस्स आरम्मणपच्‍चयेन पच्‍चयो – आसवे आरब्भ आसवा उप्पज्‍जन्ति। (१)

आसवो  धम्मो नोआसवस्स धम्मस्स आरम्मणपच्‍चयेन पच्‍चयो – आसवे आरब्भ नोआसवा खन्धा उप्पज्‍जन्ति। (२)

आसवो धम्मो आसवस्स च नोआसवस्स च धम्मस्स आरम्मणपच्‍चयेन पच्‍चयो – आसवे आरब्भ आसवा च सम्पयुत्तका च खन्धा उप्पज्‍जन्ति। (३)

१९. नोआसवो धम्मो नोआसवस्स धम्मस्स आरम्मणपच्‍चयेन पच्‍चयो – दानं…पे॰… सीलं…पे॰… उपोसथकम्मं…पे॰… पुब्बे…पे॰… झाना…पे॰… अरिया मग्गा वुट्ठहित्वा मग्गं पच्‍चवेक्खन्ति, फलं पच्‍चवेक्खन्ति, निब्बानं पच्‍चवेक्खन्ति; निब्बानं  गोत्रभुस्स, वोदानस्स, मग्गस्स, फलस्स, आवज्‍जनाय आरम्मणपच्‍चयेन पच्‍चयो; अरिया नोआसवे पहीने किलेसे…पे॰… विक्खम्भिते  किलेसे…पे॰… पुब्बे समुदाचिण्णे किलेसे जानन्ति, चक्खुं…पे॰… वत्थुं नोआसवे खन्धे अनिच्‍चतो…पे॰… दोमनस्सं उप्पज्‍जति; दिब्बेन चक्खुना रूपं पस्सति, दिब्बाय सोतधातुया सद्दं सुणाति, चेतोपरियञाणेन नोआसवचित्तसमङ्गिस्स चित्तं जानाति, आकासानञ्‍चायतनं विञ्‍ञाणञ्‍चायतनस्स…पे॰… आकिञ्‍चञ्‍ञायतनं नेवसञ्‍ञानासञ्‍ञायतनस्स…पे॰… रूपायतनं चक्खुविञ्‍ञाणस्स…पे॰… फोट्ठब्बायतनं कायविञ्‍ञाणस्स…पे॰… नोआसवा खन्धा इद्धिविधञाणस्स, चेतोपरियञाणस्स, पुब्बेनिवासानुस्सतिञाणस्स, यथाकम्मूपगञाणस्स, अनागतंसञाणस्स, आवज्‍जनाय आरम्मणपच्‍चयेन पच्‍चयो। (१)

नोआसवो धम्मो आसवस्स धम्मस्स आरम्मणपच्‍चयेन पच्‍चयो – दानं दत्वा…पे॰… तं अस्सादेति अभिनन्दति, तं आरब्भ आसवा उप्पज्‍जन्ति, सीलं…पे॰… उपोसथकम्मं…पे॰… पुब्बे…पे॰… झाना…पे॰… चक्खुं…पे॰… वत्थुं नोआसवे खन्धे अस्सादेति अभिनन्दति, तं आरब्भ आसवा उप्पज्‍जन्ति। (२)

नोआसवो धम्मो आसवस्स च नोआसवस्स च धम्मस्स आरम्मणपच्‍चयेन पच्‍चयो – दानं दत्वा…पे॰… (दुतियगमनं) नोआसवे खन्धे अस्सादेति अभिनन्दति, तं आरब्भ आसवा च सम्पयुत्तका च खन्धा उप्पज्‍जन्ति। (३)

२०. आसवो  च नोआसवो च धम्मा आसवस्स धम्मस्स आरम्मणपच्‍चयेन पच्‍चयो – आसवे च सम्पयुत्तके च खन्धे आरब्भ आसवा उप्पज्‍जन्ति। (१)

आसवो च नोआसवो च धम्मा नोआसवस्स धम्मस्स आरम्मणपच्‍चयेन पच्‍चयो – आसवे च सम्पयुत्तके च खन्धे आरब्भ नोआसवा खन्धा उप्पज्‍जन्ति। (२)

आसवो च नोआसवो च धम्मा आसवस्स च नोआसवस्स च धम्मस्स आरम्मणपच्‍चयेन पच्‍चयो – आसवे च सम्पयुत्तके च खन्धे आरब्भ आसवा च सम्पयुत्तका च खन्धा उप्पज्‍जन्ति। (३)

अधिपतिपच्‍चयो

२१. आसवो  धम्मो आसवस्स धम्मस्स अधिपतिपच्‍चयेन पच्‍चयो। आरम्मणाधिपति – आसवे गरुं कत्वा आसवा उप्पज्‍जन्ति (तीणि आरम्मणसदिसा, गरुकारम्मणा कातब्बा)।

नोआसवो धम्मो नोआसवस्स धम्मस्स अधिपतिपच्‍चयेन पच्‍चयो – आरम्मणाधिपति, सहजाताधिपति। आरम्मणाधिपति – दानं…पे॰… सीलं…पे॰… उपोसथकम्मं…पे॰… पुब्बे…पे॰… झाना…पे॰… अरिया मग्गा…पे॰… फलं…पे॰… निब्बानं गरुं…पे॰… निब्बानं गोत्रभुस्स, वोदानस्स, मग्गस्स, फलस्स अधिपतिपच्‍चयेन पच्‍चयो; चक्खुं…पे॰… वत्थुं नोआसवे खन्धे गरुं कत्वा अस्सादेति अभिनन्दति, तं गरुं कत्वा रागो उप्पज्‍जति, दिट्ठि उप्पज्‍जति। सहजाताधिपति – नोआसवा अधिपति सम्पयुत्तकानं खन्धानं चित्तसमुट्ठानानञ्‍च रूपानं अधिपतिपच्‍चयेन पच्‍चयो। (१)

नोआसवो धम्मो आसवस्स धम्मस्स अधिपतिपच्‍चयेन पच्‍चयो – आरम्मणाधिपति, सहजाताधिपति। आरम्मणाधिपति – दानं…पे॰… नोआसवे खन्धे गरुं कत्वा अस्सादेति अभिनन्दति, तं गरुं कत्वा आसवा  उप्पज्‍जन्ति। सहजाताधिपति – नोआसवा अधिपति सम्पयुत्तकानं आसवानं अधिपतिपच्‍चयेन पच्‍चयो। (२)

नोआसवो  धम्मो आसवस्स च नोआसवस्स च धम्मस्स अधिपतिपच्‍चयेन पच्‍चयो – आरम्मणाधिपति, सहजाताधिपति। आरम्मणाधिपति – दानं…पे॰… नोआसवे खन्धे गरुं कत्वा अस्सादेति अभिनन्दति, तं गरुं कत्वा रागो उप्पज्‍जति, दिट्ठि उप्पज्‍जति। सहजाताधिपति – नोआसवा अधिपति सम्पयुत्तकानं खन्धानं आसवानं चित्तसमुट्ठानानञ्‍च रूपानं अधिपतिपच्‍चयेन पच्‍चयो। (३)

आसवो च नोआसवो च धम्मा आसवस्स धम्मस्स अधिपतिपच्‍चयेन पच्‍चयो। आरम्मणाधिपति – आसवे च सम्पयुत्तके च खन्धे गरुं कत्वा अस्सादेति…पे॰… आसवा उप्पज्‍जन्ति (तीणि, गरुकारम्मणा)।

अनन्तरपच्‍चयो

२२. आसवो  धम्मो आसवस्स धम्मस्स अनन्तरपच्‍चयेन पच्‍चयो – पुरिमा पुरिमा आसवा पच्छिमानं पच्छिमानं आसवानं अनन्तरपच्‍चयेन पच्‍चयो। (१)

आसवो धम्मो नोआसवस्स धम्मस्स अनन्तरपच्‍चयेन पच्‍चयो – पुरिमा पुरिमा आसवा पच्छिमानं पच्छिमानं नोआसवानं खन्धानं अनन्तरपच्‍चयेन पच्‍चयो; आसवा वुट्ठानस्स अनन्तरपच्‍चयेन पच्‍चयो। (२)

आसवो धम्मो आसवस्स च नोआसवस्स च धम्मस्स अनन्तरपच्‍चयेन पच्‍चयो – पुरिमा पुरिमा आसवा पच्छिमानं पच्छिमानं आसवानं सम्पयुत्तकानञ्‍च खन्धानं अनन्तरपच्‍चयेन पच्‍चयो। (३)

२३. नोआसवो धम्मो नोआसवस्स धम्मस्स अनन्तरपच्‍चयेन  पच्‍चयो – पुरिमा पुरिमा नोआसवा खन्धा पच्छिमानं पच्छिमानं नोआसवानं खन्धानं अनन्तरपच्‍चयेन पच्‍चयो; अनुलोमं गोत्रभुस्स…पे॰… फलसमापत्तिया अनन्तरपच्‍चयेन पच्‍चयो। (१)

नोआसवो धम्मो आसवस्स धम्मस्स अनन्तरपच्‍चयेन पच्‍चयो – पुरिमा पुरिमा नोआसवा  खन्धा पच्छिमानं पच्छिमानं आसवानं अनन्तरपच्‍चयेन पच्‍चयो; आवज्‍जना आसवानं अनन्तरपच्‍चयेन पच्‍चयो। (२)

नोआसवो धम्मो आसवस्स च नोआसवस्स च धम्मस्स अनन्तरपच्‍चयेन पच्‍चयो – पुरिमा पुरिमा नोआसवा खन्धा पच्छिमानं पच्छिमानं आसवानं सम्पयुत्तकानञ्‍च खन्धानं अनन्तरपच्‍चयेन पच्‍चयो। (३)

२४. आसवो च नोआसवो च धम्मा आसवस्स धम्मस्स अनन्तरपच्‍चयेन पच्‍चयो… तीणि।

समनन्तरपच्‍चयादि

२५. आसवो धम्मो आसवस्स धम्मस्स समनन्तरपच्‍चयेन पच्‍चयो… सहजातपच्‍चयेन पच्‍चयो… नव… अञ्‍ञमञ्‍ञपच्‍चयेन पच्‍चयो… नव… निस्सयपच्‍चयेन पच्‍चयो… नव (वत्थु च दस्सेतब्बं)।

उपनिस्सयपच्‍चयो

२६. आसवो  धम्मो आसवस्स धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो – आसवा आसवानं उपनिस्सयपच्‍चयेन पच्‍चयो (तीणि)।

२७. नोआसवो धम्मो नोआसवस्स धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो – सद्धं उपनिस्साय दानं देति…पे॰… समापत्तिं उप्पादेति, मानं जप्पेति, दिट्ठिं गण्हाति; सीलं…पे॰… सेनासनं उपनिस्साय  दानं देति…पे॰… सङ्घं भिन्दति; सद्धा…पे॰… सेनासनं सद्धाय…पे॰… फलसमापत्तिया उपनिस्सयपच्‍चयेन पच्‍चयो। (१)

नोआसवो धम्मो आसवस्स धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो – सद्धं उपनिस्साय मानं जप्पेति, दिट्ठिं गण्हाति; सीलं…पे॰… सङ्घं भिन्दति, सद्धा…पे॰… सेनासनं रागस्स…पे॰… पत्थनाय उपनिस्सयपच्‍चयेन पच्‍चयो। (२)

नोआसवो धम्मो आसवस्स च नोआसवस्स च धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो – सद्धं उपनिस्साय मानं जप्पेति, दिट्ठिं गण्हाति; सीलं…पे॰… सेनासनं उपनिस्साय…पे॰… पाणं हनति…पे॰… सङ्घं भिन्दति, सद्धा…पे॰… सेनासनं रागस्स…पे॰… पत्थनाय उपनिस्सयपच्‍चयेन पच्‍चयो। (३)

आसवो च नोआसवो च धम्मा आसवस्स धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो… तीणि।

पुरेजातपच्‍चयो

२८. नोआसवो धम्मो नोआसवस्स धम्मस्स पुरेजातपच्‍चयेन पच्‍चयो – आरम्मणपुरेजातं, वत्थुपुरेजातं। आरम्मणपुरेजातं – चक्खुं …पे॰… वत्थुं (एवं वित्थारेतब्बं), फोट्ठब्बायतनं कायविञ्‍ञाणस्स पुरेजातपच्‍चयेन पच्‍चयो। वत्थुपुरेजातं – चक्खायतनं चक्खुविञ्‍ञाणस्स…पे॰… कायायतनं कायविञ्‍ञाणस्स, वत्थु नोआसवानं  खन्धानं पुरेजातपच्‍चयेन पच्‍चयो। (१)

नोआसवो धम्मो आसवस्स धम्मस्स पुरेजातपच्‍चयेन पच्‍चयो – आरम्मणपुरेजातं, वत्थुपुरेजातं। आरम्मणपुरेजातं – चक्खुं…पे॰… वत्थुं अस्सादेति अभिनन्दति, तं आरब्भ आसवा उप्पज्‍जन्ति। वत्थुपुरेजातं – वत्थु आसवानं पुरेजातपच्‍चयेन पच्‍चयो। (२)

नोआसवो धम्मो आसवस्स च नोआसवस्स च धम्मस्स पुरेजातपच्‍चयेन पच्‍चयो – आरम्मणपुरेजातं, वत्थुपुरेजातं। आरम्मणपुरेजातं – चक्खुं…पे॰… वत्थुं अस्सादेति अभिनन्दति, तं आरब्भ आसवा च सम्पयुत्तका च खन्धा उप्पज्‍जन्ति। वत्थुपुरेजातं – वत्थु आसवानञ्‍च आसवसम्पयुत्तकानञ्‍च खन्धानं पुरेजातपच्‍चयेन पच्‍चयो। (३)

पच्छाजातपच्‍चयो

२९. आसवो धम्मो नोआसवस्स धम्मस्स पच्छाजातपच्‍चयेन पच्‍चयो – पच्छाजाता आसवा पुरेजातस्स इमस्स कायस्स पच्छाजातपच्‍चयेन पच्‍चयो। (१)

नोआसवो धम्मो नोआसवस्स धम्मस्स पच्छाजातपच्‍चयेन पच्‍चयो – पच्छाजाता नोआसवा खन्धा पुरेजातस्स इमस्स कायस्स पच्छाजातपच्‍चयेन पच्‍चयो। (१)

आसवो च नोआसवो च धम्मा नोआसवस्स धम्मस्स पच्छाजातपच्‍चयेन पच्‍चयो – पच्छाजाता आसवा च सम्पयुत्तका च खन्धा पुरेजातस्स इमस्स कायस्स पच्छाजातपच्‍चयेन पच्‍चयो। (१)

आसेवनपच्‍चयो

३०. आसवो धम्मो आसवस्स धम्मस्स आसेवनपच्‍चयेन पच्‍चयो… नव।

कम्मपच्‍चयो

३१. नोआसवो  धम्मो नोआसवस्स धम्मस्स कम्मपच्‍चयेन पच्‍चयो – सहजाता, नानाक्खणिका। सहजाता – नोआसवा चेतना सम्पयुत्तकानं खन्धानं चित्तसमुट्ठानानञ्‍च रूपानं कम्मपच्‍चयेन पच्‍चयो; पटिसन्धिक्खणे…पे॰…। नानाक्खणिका – नोआसवा चेतना विपाकानं खन्धानं कटत्ता च रूपानं कम्मपच्‍चयेन पच्‍चयो। (१)

नोआसवो धम्मो आसवस्स धम्मस्स कम्मपच्‍चयेन पच्‍चयो – नोआसवा चेतना सम्पयुत्तकानं आसवानं कम्मपच्‍चयेन पच्‍चयो। (२)

नोआसवो  धम्मो आसवस्स च नोआसवस्स च धम्मस्स कम्मपच्‍चयेन पच्‍चयो – नोआसवा चेतना सम्पयुत्तकानं खन्धानं आसवानं चित्तसमुट्ठानानञ्‍च रूपानं कम्मपच्‍चयेन पच्‍चयो। (३)

विपाकाहारपच्‍चया

३२. नोआसवो धम्मो नोआसवस्स धम्मस्स विपाकपच्‍चयेन पच्‍चयो… एकं, आहारपच्‍चयेन पच्‍चयो – नोआसवा आहारा सम्पयुत्तकानं खन्धानं चित्तसमुट्ठानानञ्‍च रूपानं आहारपच्‍चयेन पच्‍चयो; पटिसन्धिक्खणे…पे॰… कबळीकारो आहारो इमस्स कायस्स आहारपच्‍चयेन पच्‍चयो। (१)

नोआसवो धम्मो आसवस्स धम्मस्स आहारपच्‍चयेन पच्‍चयो – नोआसवा आहारा सम्पयुत्तकानं आसवानं आहारपच्‍चयेन पच्‍चयो। (२)

नोआसवो धम्मो आसवस्स च नोआसवस्स च धम्मस्स आहारपच्‍चयेन पच्‍चयो – नोआसवा आहारा सम्पयुत्तकानं खन्धानं  आसवानं चित्तसमुट्ठानानञ्‍च रूपानं आहारपच्‍चयेन पच्‍चयो। (३)

इन्द्रियपच्‍चयादि

३३. नोआसवो धम्मो नोआसवस्स धम्मस्स इन्द्रियपच्‍चयेन पच्‍चयो – नोआसवा इन्द्रिया सम्पयुत्तकानं खन्धानं चित्तसमुट्ठानानञ्‍च रूपानं  इन्द्रियपच्‍चयेन पच्‍चयो; पटिसन्धिक्खणे…पे॰… चक्खुन्द्रियं चक्खुविञ्‍ञाणस्स…पे॰… कायिन्द्रियं कायविञ्‍ञाणस्स…पे॰… रूपजीवितिन्द्रियं कटत्तारूपानं इन्द्रियपच्‍चयेन पच्‍चयो… तीणि… झानपच्‍चयेन पच्‍चयो… तीणि… मग्गपच्‍चयेन पच्‍चयो… नव… सम्पयुत्तपच्‍चयेन पच्‍चयो… नव।

विप्पयुत्तपच्‍चयो

३४. आसवो  धम्मो नोआसवस्स धम्मस्स विप्पयुत्तपच्‍चयेन पच्‍चयो – सहजातं, पच्छाजातं। सहजाता – आसवा चित्तसमुट्ठानानं रूपानं विप्पयुत्तपच्‍चयेन पच्‍चयो। पच्छाजाता – आसवा पुरेजातस्स इमस्स कायस्स विप्पयुत्तपच्‍चयेन पच्‍चयो। (१)

३५. नोआसवो धम्मो नोआसवस्स धम्मस्स विप्पयुत्तपच्‍चयेन पच्‍चयो – सहजातं, पुरेजातं, पच्छाजातं। सहजाता – नोआसवा खन्धा चित्तसमुट्ठानानं रूपानं विप्पयुत्तपच्‍चयेन पच्‍चयो; पटिसन्धिक्खणे…पे॰… खन्धा वत्थुस्स विप्पयुत्तपच्‍चयेन पच्‍चयो, वत्थु खन्धानं विप्पयुत्तपच्‍चयेन पच्‍चयो। पुरेजातं – चक्खायतनं चक्खुविञ्‍ञाणस्स…पे॰… कायायतनं कायविञ्‍ञाणस्स…पे॰… वत्थु नोआसवानं खन्धानं विप्पयुत्तपच्‍चयेन पच्‍चयो। पच्छाजाता – नोआसवा खन्धा पुरेजातस्स  इमस्स कायस्स विप्पयुत्तपच्‍चयेन पच्‍चयो। (१)

नोआसवो धम्मो आसवस्स धम्मस्स विप्पयुत्तपच्‍चयेन पच्‍चयो। पुरेजातं – वत्थु आसवानं विप्पयुत्तपच्‍चयेन पच्‍चयो। (२)

नोआसवो धम्मो आसवस्स च नोआसवस्स च धम्मस्स विप्पयुत्तपच्‍चयेन पच्‍चयो। पुरेजातं – वत्थु आसवानं सम्पयुत्तकानञ्‍च खन्धानं विप्पयुत्तपच्‍चयेन पच्‍चयो। (३)

३६. आसवो च नोआसवो च धम्मा नोआसवस्स धम्मस्स विप्पयुत्तपच्‍चयेन पच्‍चयो – सहजातं, पच्छाजातं। सहजाता – आसवा च सम्पयुत्तका च खन्धा चित्तसमुट्ठानानं रूपानं विप्पयुत्तपच्‍चयेन पच्‍चयो। पच्छाजाता – आसवा च सम्पयुत्तका च खन्धा पुरेजातस्स इमस्स कायस्स विप्पयुत्तपच्‍चयेन पच्‍चयो। (१)

अत्थिपच्‍चयो

३७. आसवो  धम्मो आसवस्स धम्मस्स अत्थिपच्‍चयेन पच्‍चयो – कामासवो दिट्ठासवस्स अविज्‍जासवस्स अत्थिपच्‍चयेन पच्‍चयो (चक्‍कं)। (१)

आसवो  धम्मो नोआसवस्स धम्मस्स अत्थिपच्‍चयेन पच्‍चयो – सहजातं, पच्छाजातं। सहजाता – आसवा सम्पयुत्तकानं खन्धानं चित्तसमुट्ठानानञ्‍च रूपानं अत्थिपच्‍चयेन पच्‍चयो। पच्छाजाता – आसवा पुरेजातस्स इमस्स कायस्स अत्थिपच्‍चयेन पच्‍चयो। (२)

आसवो धम्मो आसवस्स च नोआसवस्स च धम्मस्स अत्थिपच्‍चयेन पच्‍चयो – कामासवो दिट्ठासवस्स अविज्‍जासवस्स सम्पयुत्तकानं खन्धानं चित्तसमुट्ठानानञ्‍च रूपानं अत्थिपच्‍चयेन  पच्‍चयो (चक्‍कं)। (३)

३८. नोआसवो धम्मो नोआसवस्स धम्मस्स अत्थिपच्‍चयेन पच्‍चयो – सहजातं, पुरेजातं, पच्छाजातं, आहारं, इन्द्रियं। सहजातो – नोआसवो एको खन्धो तिण्णन्‍नं खन्धानं…पे॰… (याव असञ्‍ञसत्ता)। पुरेजातं – चक्खुं…पे॰… वत्थुं अनिच्‍चतो…पे॰… दोमनस्सं उप्पज्‍जति; दिब्बेन चक्खुना रूपं पस्सति, दिब्बाय सोतधातुया सद्दं सुणाति। रूपायतनं चक्खुविञ्‍ञाणस्स…पे॰… फोट्ठब्बायतनं कायविञ्‍ञाणस्स…पे॰… चक्खायतनं चक्खुविञ्‍ञाणस्स…पे॰… कायायतनं कायविञ्‍ञाणस्स…पे॰… वत्थु नोआसवानं खन्धानं अत्थिपच्‍चयेन पच्‍चयो। पच्छाजाता – नोआसवा खन्धा पुरेजातस्स इमस्स कायस्स अत्थिपच्‍चयेन पच्‍चयो; कबळीकारो आहारो इमस्स कायस्स अत्थिपच्‍चयेन पच्‍चयो; रूपजीवितिन्द्रियं कटत्तारूपानं अत्थिपच्‍चयेन पच्‍चयो। (१)

नोआसवो धम्मो आसवस्स धम्मस्स अत्थिपच्‍चयेन पच्‍चयो – सहजातं, पुरेजातं। सहजाता – नोआसवा खन्धा आसवानं अत्थिपच्‍चयेन पच्‍चयो। पुरेजातं – चक्खुं…पे॰… वत्थुं अस्सादेति अभिनन्दति, तं आरब्भ आसवा उप्पज्‍जन्ति, वत्थु आसवानं अत्थिपच्‍चयेन पच्‍चयो। (२)

नोआसवो  धम्मो आसवस्स च नोआसवस्स च धम्मस्स अत्थिपच्‍चयेन पच्‍चयो – सहजातं, पुरेजातं। सहजातो – नोआसवो एको खन्धो तिण्णन्‍नं खन्धानं आसवानं चित्तसमुट्ठानानञ्‍च रूपानं अत्थिपच्‍चयेन पच्‍चयो…पे॰… द्वे खन्धा…पे॰… (चक्‍कं)। (३)

३९. आसवो च नोआसवो च धम्मा आसवस्स धम्मस्स अत्थिपच्‍चयेन  पच्‍चयो – सहजातं, पुरेजातं। सहजातो – कामासवो च सम्पयुत्तका च खन्धा दिट्ठासवस्स अविज्‍जासवस्स अत्थिपच्‍चयेन पच्‍चयो (चक्‍कं)। कामासवो च वत्थु च दिट्ठासवस्स अविज्‍जासवस्स अत्थिपच्‍चयेन पच्‍चयो (चक्‍कं)। (१)

आसवो च नोआसवो च धम्मा नोआसवस्स धम्मस्स अत्थिपच्‍चयेन पच्‍चयो – सहजातं, पुरेजातं, पच्छाजातं, आहारं, इन्द्रियं। सहजातो – नोआसवो एको खन्धो च आसवा च तिण्णन्‍नं खन्धानं चित्तसमुट्ठानानञ्‍च रूपानं अत्थिपच्‍चयेन पच्‍चयो। सहजाता – आसवा महाभूता च चित्तसमुट्ठानानं रूपानं अत्थिपच्‍चयेन पच्‍चयो; आसवा च वत्थु च नोआसवानं खन्धानं अत्थिपच्‍चयेन पच्‍चयो। पच्छाजाता – आसवा च कबळीकारो आहारो च इमस्स कायस्स अत्थिपच्‍चयेन पच्‍चयो। पच्छाजाता – आसवा च रूपजीवितिन्द्रियञ्‍च कटत्तारूपानं अत्थिपच्‍चयेन पच्‍चयो। (२)

आसवो च नोआसवो च धम्मा आसवस्स च नोआसवस्स च धम्मस्स अत्थिपच्‍चयेन पच्‍चयो – सहजातं, पुरेजातं। सहजातो – नोआसवो एको खन्धो च कामासवो च तिण्णन्‍नं खन्धानं दिट्ठासवस्स अविज्‍जासवस्स चित्तसमुट्ठानानञ्‍च रूपानं अत्थिपच्‍चयेन पच्‍चयो…पे॰… द्वे खन्धा च…पे॰… (चक्‍कं)। सहजातो – कामासवो च वत्थु च दिट्ठासवस्स अविज्‍जासवस्स सम्पयुत्तकानञ्‍च खन्धानं अत्थिपच्‍चयेन पच्‍चयो (चक्‍कं)। (३)

१. पच्‍चयानुलोमं

२. सङ्ख्यावारो

सुद्धं

४०. हेतुया  सत्त, आरम्मणे नव, अधिपतिया नव, अनन्तरे नव, समनन्तरे नव, सहजाते नव, अञ्‍ञमञ्‍ञे नव, निस्सये नव, उपनिस्सये  नव, पुरेजाते तीणि, पच्छाजाते तीणि, आसेवने नव, कम्मे तीणि, विपाके एकं, आहारे तीणि…पे॰… मग्गे नव, सम्पयुत्ते नव, विप्पयुत्ते पञ्‍च, अत्थिया नव, नत्थिया नव, विगते नव, अविगते नव।

अनुलोमं।

पच्‍चनीयुद्धारो

४१. आसवो  धम्मो आसवस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो। (१)

आसवो धम्मो नोआसवस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पच्छाजातपच्‍चयेन पच्‍चयो। (२)

आसवो धम्मो आसवस्स च नोआसवस्स च धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो। (३)

४२. नोआसवो धम्मो नोआसवस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन पच्‍चयो… पच्छाजातपच्‍चयेन पच्‍चयो… कम्मपच्‍चयेन पच्‍चयो… आहारपच्‍चयेन पच्‍चयो… इन्द्रियपच्‍चयेन पच्‍चयो। (१)

नोआसवो धम्मो आसवस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन  पच्‍चयो। (२)

नोआसवो धम्मो आसवस्स च नोआसवस्स च धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन पच्‍चयो। (३)

४३. आसवो च नोआसवो च धम्मा आसवस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो। (१)

आसवो  च नोआसवो च धम्मा नोआसवस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पच्छाजातपच्‍चयेन पच्‍चयो। (२)

आसवो  च नोआसवो च धम्मा आसवस्स च नोआसवस्स च धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो। (३)

२. पच्‍चयपच्‍चनीयं

२. सङ्ख्यावारो

४४. नहेतुया नव, नआरम्मणे नव, नअधिपतिया नव (सब्बत्थ नव), नोअविगते नव।

पच्‍चनीयं।

३. पच्‍चयानुलोमपच्‍चनीयं

हेतुदुकं

४५. हेतुपच्‍चया नआरम्मणे सत्त, नअधिपतिया सत्त, नअनन्तरे सत्त, नसमनन्तरे सत्त, नअञ्‍ञमञ्‍ञे तीणि, नउपनिस्सये सत्त (सब्बत्थ सत्त), नमग्गे सत्त, नसम्पयुत्ते तीणि, नविप्पयुत्ते सत्त, नोनत्थिया सत्त, नोविगते सत्त।

अनुलोमपच्‍चनीयं।

४. पच्‍चयपच्‍चनीयानुलोमं

नहेतुदुकं

४६. नहेतुपच्‍चया  आरम्मणे नव, अधिपतिया नव (अनुलोमपदा परिपुण्णा), अविगते नव।

पच्‍चनीयानुलोमं।

आसवदुकं निट्ठितं।

१५. सासवदुकं

१. पटिच्‍चवारो

हेतुपच्‍चयो

४७. सासवं  धम्मं पटिच्‍च सासवो धम्मो उप्पज्‍जति हेतुपच्‍चया – सासवं एकं खन्धं पटिच्‍च तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… पटिसन्धिक्खणे…पे॰… खन्धे पटिच्‍च वत्थु, वत्थुं पटिच्‍च खन्धा, एकं महाभूतं…पे॰… महाभूते पटिच्‍च चित्तसमुट्ठानं रूपं कटत्तारूपं उपादारूपं। (१)

अनासवं धम्मं पटिच्‍च अनासवो धम्मो उप्पज्‍जति हेतुपच्‍चया – अनासवं एकं खन्धं पटिच्‍च तयो खन्धा…पे॰… द्वे खन्धे…पे॰…। (१)

अनासवं धम्मं पटिच्‍च सासवो धम्मो उप्पज्‍जति हेतुपच्‍चया – अनासवे खन्धे पटिच्‍च चित्तसमुट्ठानं रूपं। (२)

अनासवं धम्मं पटिच्‍च सासवो च अनासवो च धम्मा उप्पज्‍जन्ति हेतुपच्‍चया – अनासवं एकं खन्धं पटिच्‍च तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰…। (३)

सासवञ्‍च अनासवञ्‍च धम्मं पटिच्‍च सासवो धम्मो उप्पज्‍जति हेतुपच्‍चया – अनासवे खन्धे च महाभूते च पटिच्‍च चित्तसमुट्ठानं रूपं। (१)

(यथा  चूळन्तरदुके लोकियदुकं एवं कातब्बं निन्‍नानाकरणं।)

सासवदुकं निट्ठितं।

१६. आसवसम्पयुत्तदुकं

१. पटिच्‍चवारो

१. पच्‍चयानुलोमं

१. विभङ्गवारो

हेतुपच्‍चयो

४८. आसवसम्पयुत्तं  धम्मं पटिच्‍च आसवसम्पयुत्तो धम्मो उप्पज्‍जति हेतुपच्‍चया – आसवसम्पयुत्तं एकं खन्धं पटिच्‍च तयो खन्धा…पे॰… द्वे खन्धे…पे॰…। (१)

आसवसम्पयुत्तं  धम्मं पटिच्‍च आसवविप्पयुत्तो धम्मो उप्पज्‍जति हेतुपच्‍चया – आसवसम्पयुत्ते खन्धे पटिच्‍च चित्तसमुट्ठानं रूपं, दोमनस्ससहगते खन्धे पटिच्‍च मोहो चित्तसमुट्ठानञ्‍च रूपं। (२)

आसवसम्पयुत्तं धम्मं पटिच्‍च आसवसम्पयुत्तो च आसवविप्पयुत्तो च धम्मा उप्पज्‍जन्ति हेतुपच्‍चया – आसवसम्पयुत्तं एकं खन्धं पटिच्‍च तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… दोमनस्ससहगतं एकं खन्धं पटिच्‍च तयो खन्धा मोहो चित्तसमुट्ठानञ्‍च रूपं…पे॰… द्वे खन्धे…पे॰…। (३)

४९. आसवविप्पयुत्तं धम्मं पटिच्‍च आसवविप्पयुत्तो धम्मो उप्पज्‍जति हेतुपच्‍चया – आसवविप्पयुत्तं  एकं खन्धं पटिच्‍च तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… दोमनस्ससहगतं विचिकिच्छासहगतं उद्धच्‍चसहगतं मोहं पटिच्‍च चित्तसमुट्ठानं रूपं; पटिसन्धिक्खणे…पे॰… खन्धे पटिच्‍च वत्थु, वत्थुं पटिच्‍च खन्धा, एकं महाभूतं पटिच्‍च तयो महाभूता, तयो  महाभूते पटिच्‍च एकं महाभूतं, द्वे महाभूते पटिच्‍च द्वे महाभूता, महाभूते पटिच्‍च चित्तसमुट्ठानं रूपं कटत्तारूपं उपादारूपं। (१)

आसवविप्पयुत्तं धम्मं पटिच्‍च आसवसम्पयुत्तो धम्मो उप्पज्‍जति हेतुपच्‍चया – दोमनस्ससहगतं विचिकिच्छासहगतं उद्धच्‍चसहगतं मोहं पटिच्‍च सम्पयुत्तका खन्धा। (२)

आसवविप्पयुत्तं धम्मं पटिच्‍च आसवसम्पयुत्तो च आसवविप्पयुत्तो च धम्मा उप्पज्‍जन्ति हेतुपच्‍चया – दोमनस्ससहगतं विचिकिच्छासहगतं उद्धच्‍चसहगतं मोहं पटिच्‍च सम्पयुत्तका खन्धा चित्तसमुट्ठानञ्‍च रूपं। (३)

५०. आसवसम्पयुत्तञ्‍च आसवविप्पयुत्तञ्‍च धम्मं पटिच्‍च आसवसम्पयुत्तो धम्मो उप्पज्‍जति हेतुपच्‍चया – दोमनस्ससहगतं विचिकिच्छासहगतं उद्धच्‍चसहगतं एकं खन्धञ्‍च मोहञ्‍च पटिच्‍च तयो खन्धा…पे॰… द्वे खन्धे…पे॰…। (१)

आसवसम्पयुत्तञ्‍च आसवविप्पयुत्तञ्‍च धम्मं पटिच्‍च आसवविप्पयुत्तो धम्मो उप्पज्‍जति हेतुपच्‍चया – आसवसम्पयुत्ते खन्धे च महाभूते च पटिच्‍च चित्तसमुट्ठानं रूपं, दोमनस्ससहगते विचिकिच्छासहगते उद्धच्‍चसहगते खन्धे च मोहञ्‍च पटिच्‍च चित्तसमुट्ठानं रूपं। (२)

आसवसम्पयुत्तञ्‍च  आसवविप्पयुत्तञ्‍च धम्मं पटिच्‍च आसवसम्पयुत्तो च आसवविप्पयुत्तो च धम्मा उप्पज्‍जन्ति हेतुपच्‍चया – दोमनस्ससहगतं विचिकिच्छासहगतं उद्धच्‍चसहगतं एकं खन्धञ्‍च मोहञ्‍च पटिच्‍च तयो खन्धा चित्तसमुट्ठानञ्‍च रूपं, द्वे खन्धे…पे॰…। (३)

आरम्मणपच्‍चयो

५१. आसवसम्पयुत्तं  धम्मं पटिच्‍च आसवसम्पयुत्तो धम्मो उप्पज्‍जति आरम्मणपच्‍चया – आसवसम्पयुत्तं एकं खन्धं पटिच्‍च तयो खन्धा…पे॰… द्वे खन्धे…पे॰…। (१)

आसवसम्पयुत्तं धम्मं पटिच्‍च आसवविप्पयुत्तो धम्मो उप्पज्‍जति आरम्मणपच्‍चया – दोमनस्ससहगते विचिकिच्छासहगते उद्धच्‍चसहगते खन्धे पटिच्‍च मोहो। (२)

आसवसम्पयुत्तं धम्मं पटिच्‍च आसवसम्पयुत्तो च आसवविप्पयुत्तो च धम्मा उप्पज्‍जन्ति आरम्मणपच्‍चया – दोमनस्ससहगतं विचिकिच्छासहगतं उद्धच्‍चसहगतं एकं खन्धं पटिच्‍च तयो खन्धा मोहो च…पे॰… द्वे खन्धे…पे॰…। (३)

५२. आसवविप्पयुत्तं धम्मं पटिच्‍च आसवविप्पयुत्तो धम्मो उप्पज्‍जति आरम्मणपच्‍चया – आसवविप्पयुत्तं एकं खन्धं पटिच्‍च तयो खन्धा…पे॰… द्वे खन्धे…पे॰… पटिसन्धिक्खणे…पे॰… वत्थुं पटिच्‍च खन्धा। (१) आसवविप्पयुत्तं धम्मं पटिच्‍च आसवसम्पयुत्तो धम्मो उप्पज्‍जति आरम्मणपच्‍चया – दोमनस्ससहगतं विचिकिच्छासहगतं उद्धच्‍चसहगतं मोहं पटिच्‍च सम्पयुत्तका खन्धा। (२)

आसवसम्पयुत्तञ्‍च आसवविप्पयुत्तञ्‍च धम्मं पटिच्‍च आसवसम्पयुत्तो धम्मो उप्पज्‍जति आरम्मणपच्‍चया – दोमनस्ससहगतं विचिकिच्छासहगतं उद्धच्‍चसहगतं एकं खन्धञ्‍च मोहञ्‍च पटिच्‍च तयो खन्धा…पे॰… द्वे खन्धे…पे॰…। (१)

अधिपतिपच्‍चयो

५३. आसवसम्पयुत्तं धम्मं पटिच्‍च आसवसम्पयुत्तो धम्मो उप्पज्‍जति अधिपतिपच्‍चया… तीणि।

आसवविप्पयुत्तं  धम्मं पटिच्‍च आसवविप्पयुत्तो  धम्मो उप्पज्‍जति अधिपतिपच्‍चया – आसवविप्पयुत्तं एकं खन्धं पटिच्‍च तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… दोमनस्ससहगतं मोहं पटिच्‍च चित्तसमुट्ठानं रूपं, एकं महाभूतं…पे॰… महाभूते पटिच्‍च चित्तसमुट्ठानं रूपं उपादारूपं। (१)

आसवविप्पयुत्तं धम्मं पटिच्‍च आसवसम्पयुत्तो धम्मो उप्पज्‍जति अधिपतिपच्‍चया – दोमनस्ससहगतं मोहं पटिच्‍च सम्पयुत्तका खन्धा। (२)

आसवविप्पयुत्तं धम्मं पटिच्‍च आसवसम्पयुत्तो च आसवविप्पयुत्तो च धम्मा उप्पज्‍जन्ति अधिपतिपच्‍चया – दोमनस्ससहगतं मोहं पटिच्‍च सम्पयुत्तका खन्धा चित्तसमुट्ठानञ्‍च रूपं। (३)

५४. आसवसम्पयुत्तञ्‍च आसवविप्पयुत्तञ्‍च धम्मं पटिच्‍च आसवसम्पयुत्तो धम्मो उप्पज्‍जति अधिपतिपच्‍चया – दोमनस्ससहगतं एकं खन्धञ्‍च मोहञ्‍च पटिच्‍च तयो खन्धा…पे॰… द्वे खन्धे…पे॰…। (१)

आसवसम्पयुत्तञ्‍च आसवविप्पयुत्तञ्‍च धम्मं पटिच्‍च आसवविप्पयुत्तो धम्मो उप्पज्‍जति अधिपतिपच्‍चया – आसवसम्पयुत्ते खन्धे च महाभूते च पटिच्‍च चित्तसमुट्ठानं रूपं, दोमनस्ससहगते खन्धे च मोहञ्‍च पटिच्‍च चित्तसमुट्ठानं रूपं। (२)

आसवसम्पयुत्तञ्‍च आसवविप्पयुत्तञ्‍च धम्मं पटिच्‍च आसवसम्पयुत्तो च आसवविप्पयुत्तो च धम्मा उप्पज्‍जन्ति अधिपतिपच्‍चया – दोमनस्ससहगतं एकं खन्धञ्‍च मोहञ्‍च पटिच्‍च तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰…। (३)

(एवं सब्बे पच्‍चया वित्थारेतब्बा। संखित्तं।)

१. पच्‍चयानुलोमं

२. सङ्ख्यावारो

सुद्धं

५५. हेतुया  नव, आरम्मणे छ, अधिपतिया नव, अनन्तरे छ, समनन्तरे छ, सहजाते नव, अञ्‍ञमञ्‍ञे छ, निस्सये नव, उपनिस्सये छ, पुरेजाते छ, आसेवने छ, कम्मे नव, विपाके एकं, आहारे नव, इन्द्रिये नव, झाने नव, मग्गे नव, सम्पयुत्ते छ, विप्पयुत्ते नव, अत्थिया नव, नत्थिया छ, विगते छ, अविगते नव।

अनुलोमं।

२. पच्‍चयपच्‍चनीयं

१. विभङ्गवारो

नहेतुपच्‍चयो

५६. आसवसम्पयुत्तं धम्मं पटिच्‍च आसवविप्पयुत्तो धम्मो उप्पज्‍जति नहेतुपच्‍चया – विचिकिच्छासहगते उद्धच्‍चसहगते खन्धे पटिच्‍च विचिकिच्छासहगतो उद्धच्‍चसहगतो मोहो। (१)

आसवविप्पयुत्तं धम्मं पटिच्‍च आसवविप्पयुत्तो धम्मो उप्पज्‍जति नहेतुपच्‍चया – अहेतुकं आसवविप्पयुत्तं एकं खन्धं पटिच्‍च तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… अहेतुकपटिसन्धिक्खणे…पे॰… (याव आसञ्‍ञसत्ता)। (१)

नआरम्मणपच्‍चयो

५७. आसवसम्पयुत्तं  धम्मं पटिच्‍च आसवविप्पयुत्तो धम्मो उप्पज्‍जति नआरम्मणपच्‍चया – आसवसम्पयुत्ते खन्धे पटिच्‍च चित्तसमुट्ठानं रूपं। (१)

आसवविप्पयुत्तं धम्मं पटिच्‍च आसवविप्पयुत्तो धम्मो उप्पज्‍जति नआरम्मणपच्‍चया – आसवविप्पयुत्ते खन्धे पटिच्‍च चित्तसमुट्ठानं रूपं, दोमनस्ससहगतं विचिकिच्छासहगतं उद्धच्‍चसहगतं मोहं पटिच्‍च चित्तसमुट्ठानं रूपं; पटिसन्धिक्खणे…पे॰… खन्धे  पटिच्‍च वत्थु, एकं महाभूतं…पे॰… (याव असञ्‍ञसत्ता)। (१)

आसवसम्पयुत्तञ्‍च आसवविप्पयुत्तञ्‍च धम्मं पटिच्‍च आसवविप्पयुत्तो धम्मो उप्पज्‍जति नआरम्मणपच्‍चया – आसवसम्पयुत्ते खन्धे च महाभूते च पटिच्‍च चित्तसमुट्ठानं रूपं, दोमनस्ससहगते विचिकिच्छासहगते उद्धच्‍चसहगते खन्धे च मोहञ्‍च पटिच्‍च चित्तसमुट्ठानं रूपं। (१)

नअधिपतिपच्‍चयो

५८. आसवसम्पयुत्तं  धम्मं पटिच्‍च आसवसम्पयुत्तो धम्मो उप्पज्‍जति नअधिपतिपच्‍चया (संखित्तं)।

नपुरेजातपच्‍चयादि

५९. आसवसम्पयुत्तं धम्मं पटिच्‍च आसवसम्पयुत्तो धम्मो उप्पज्‍जति नपुरेजातपच्‍चया – अरूपे आसवसम्पयुत्तं एकं खन्धं पटिच्‍च तयो खन्धा…पे॰… द्वे खन्धे…पे॰…। (१)

आसवसम्पयुत्तं धम्मं पटिच्‍च आसवविप्पयुत्तो धम्मो उप्पज्‍जति नपुरेजातपच्‍चया – अरूपे विचिकिच्छासहगते उद्धच्‍चसहगते खन्धे पटिच्‍च विचिकिच्छासहगतो उद्धच्‍चसहगतो मोहो, आसवसम्पयुत्ते खन्धे पटिच्‍च चित्तसमुट्ठानं रूपं। (२)

आसवसम्पयुत्तं  धम्मं पटिच्‍च आसवसम्पयुत्तो च आसवविप्पयुत्तो च धम्मा उप्पज्‍जन्ति नपुरेजातपच्‍चया – अरूपे विचिकिच्छासहगतं उद्धच्‍चसहगतं एकं खन्धं पटिच्‍च तयो खन्धा मोहो च…पे॰… द्वे खन्धे…पे॰…। (३)

६०. आसवविप्पयुत्तं धम्मं पटिच्‍च आसवविप्पयुत्तो धम्मो उप्पज्‍जति नपुरेजातपच्‍चया – अरूपे आसवविप्पयुत्तं एकं खन्धं पटिच्‍च तयो खन्धा…पे॰… द्वे खन्धे…पे॰… आसवविप्पयुत्ते  खन्धे पटिच्‍च चित्तसमुट्ठानं रूपं, दोमनस्ससहगतं विचिकिच्छासहगतं उद्धच्‍चसहगतं मोहं पटिच्‍च चित्तसमुट्ठानं रूपं; पटिसन्धिक्खणे…पे॰… (याव असञ्‍ञसत्ता)। (१)

आसवविप्पयुत्तं धम्मं पटिच्‍च आसवसम्पयुत्तो धम्मो उप्पज्‍जति नपुरेजातपच्‍चया – अरूपे विचिकिच्छासहगतं उद्धच्‍चसहगतं मोहं पटिच्‍च सम्पयुत्तका खन्धा। (२)

६१. आसवसम्पयुत्तञ्‍च आसवविप्पयुत्तञ्‍च धम्मं पटिच्‍च आसवसम्पयुत्तो धम्मो उप्पज्‍जति नपुरेजातपच्‍चया – अरूपे विचिकिच्छासहगतं उद्धच्‍चसहगतं एकं खन्धञ्‍च मोहञ्‍च पटिच्‍च तयो खन्धा…पे॰… द्वे खन्धे च…पे॰…। (१)

आसवसम्पयुत्तञ्‍च आसवविप्पयुत्तञ्‍च धम्मं पटिच्‍च आसवविप्पयुत्तो धम्मो उप्पज्‍जति नपुरेजातपच्‍चया – आसवसम्पयुत्ते खन्धे च महाभूते च  पटिच्‍च चित्तसमुट्ठानं रूपं, दोमनस्ससहगते विचिकिच्छासहगते उद्धच्‍चसहगते खन्धे च मोहञ्‍च पटिच्‍च चित्तसमुट्ठानं रूपं। (२)

(नपच्छाजातपच्‍चया नव, नआसेवनपच्‍चया नव।)

नकम्मपच्‍चयादि

६२. आसवसम्पयुत्तं धम्मं पटिच्‍च आसवसम्पयुत्तो धम्मो उप्पज्‍जति नकम्मपच्‍चया – आसवसम्पयुत्ते खन्धे पटिच्‍च सम्पयुत्तका चेतना। (१)

आसवविप्पयुत्तं  धम्मं पटिच्‍च आसवविप्पयुत्तो धम्मो उप्पज्‍जति नकम्मपच्‍चया – आसवविप्पयुत्ते खन्धे पटिच्‍च विप्पयुत्तका चेतना। (१)

आसवविप्पयुत्तं धम्मं पटिच्‍च आसवसम्पयुत्तो धम्मो उप्पज्‍जति नकम्मपच्‍चया – दोमनस्ससहगतं विचिकिच्छासहगतं  उद्धच्‍चसहगतं मोहं पटिच्‍च सम्पयुत्तका चेतना। (२)

आसवसम्पयुत्तञ्‍च आसवविप्पयुत्तञ्‍च धम्मं पटिच्‍च आसवसम्पयुत्तो धम्मो उप्पज्‍जति नकम्मपच्‍चया – दोमनस्ससहगते विचिकिच्छासहगते उद्धच्‍चसहगते खन्धे च मोहञ्‍च पटिच्‍च सम्पयुत्तका चेतना… नविपाकपच्‍चया… नआहारपच्‍चया… नइन्द्रियपच्‍चया… नझानपच्‍चया… नमग्गपच्‍चया… नसम्पयुत्तपच्‍चया… नविप्पयुत्तपच्‍चया… नोनत्थिपच्‍चया… नोविगतपच्‍चया।

२. पच्‍चयपच्‍चनीयं

२. सङ्ख्यावारो

सुद्धं

६३. नहेतुया द्वे, नआरम्मणे तीणि, नअधिपतिया नव, नअनन्तरे तीणि, नसमनन्तरे तीणि, नअञ्‍ञमञ्‍ञे तीणि, नउपनिस्सये तीणि, नपुरेजाते सत्त, नपच्छाजाते नव, नआसेवने नव, नकम्मे चत्तारि, नविपाके नव, नआहारे एकं, नइन्द्रिये एकं, नझाने एकं, नमग्गे एकं, नसम्पयुत्ते तीणि, नविप्पयुत्ते छ, नोनत्थिया तीणि, नोविगते तीणि।

पच्‍चनीयं।

३. पच्‍चयानुलोमपच्‍चनीयं

हेतुदुकं

६४. हेतुपच्‍चया  नआरम्मणे तीणि…पे॰… नपुरेजाते छ…पे॰… नविपाके नव…पे॰… नसम्पयुत्ते तीणि, नविप्पयुत्ते चत्तारि, नोनत्थिया तीणि, नोविगते तीणि।

अनुलोमपच्‍चनीयं।

४. पच्‍चयपच्‍चनीयानुलोमं

नहेतुदुकं

६५. नहेतुपच्‍चया आरम्मणे द्वे, अनन्तरे द्वे, समनन्तरे द्वे…पे॰… कम्मे द्वे, विपाके एकं, आहारे द्वे…पे॰… मग्गे एकं, सम्पयुत्ते द्वे, विप्पयुत्ते द्वे…पे॰… अविगते द्वे।

२. सहजातवारो

(सहजातवारो पटिच्‍चवारसदिसो।)

३. पच्‍चयवारो

१. पच्‍चयानुलोमं

१. विभङ्गवारो

हेतुपच्‍चयो

६६. आसवसम्पयुत्तं  धम्मं पच्‍चया आसवसम्पयुत्तो धम्मो उप्पज्‍जति हेतुपच्‍चया… तीणि (पटिच्‍चवारसदिसो)।

आसवविप्पयुत्तं धम्मं पच्‍चया आसवविप्पयुत्तो धम्मो उप्पज्‍जति हेतुपच्‍चया – आसवविप्पयुत्तं एकं खन्धं पच्‍चया तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… दोमनस्ससहगतं विचिकिच्छासहगतं उद्धच्‍चसहगतं मोहं पच्‍चया चित्तसमुट्ठानं रूपं; पटिसन्धिक्खणे…पे॰… खन्धे पच्‍चया वत्थु, वत्थुं पच्‍चया खन्धा, एकं महाभूतं…पे॰… महाभूते पच्‍चया चित्तसमुट्ठानं रूपं, कटत्तारूपं, उपादारूपं। वत्थुं पच्‍चया आसवविप्पयुत्ता खन्धा, वत्थुं पच्‍चया दोमनस्ससहगतो मोहो। (१)

आसवविप्पयुत्तं धम्मं पच्‍चया आसवसम्पयुत्तो धम्मो उप्पज्‍जति हेतुपच्‍चया – वत्थुं पच्‍चया आसवसम्पयुत्तका खन्धा, दोमनस्ससहगतं विचिकिच्छासहगतं उद्धच्‍चसहगतं मोहं पच्‍चया सम्पयुत्तका खन्धा। (२)

आसवविप्पयुत्तं धम्मं पच्‍चया आसवसम्पयुत्तो च आसवविप्पयुत्तो च धम्मा उप्पज्‍जन्ति हेतुपच्‍चया – वत्थुं पच्‍चया आसवसम्पयुत्तका खन्धा, महाभूते पच्‍चया चित्तसमुट्ठानं रूपं, दोमनस्ससहगतं विचिकिच्छासहगतं उद्धच्‍चसहगतं मोहं पच्‍चया सम्पयुत्तका खन्धा चित्तसमुट्ठानञ्‍च रूपं, वत्थुं पच्‍चया दोमनस्ससहगता खन्धा च मोहो च। (३)

६७. आसवसम्पयुत्तञ्‍च आसवविप्पयुत्तञ्‍च धम्मं पच्‍चया आसवसम्पयुत्तो धम्मो उप्पज्‍जति हेतुपच्‍चया – आसवसम्पयुत्तं एकं खन्धञ्‍च वत्थुञ्‍च पच्‍चया तयो खन्धा…पे॰… द्वे  खन्धे च…पे॰… दोमनस्ससहगतं विचिकिच्छासहगतं उद्धच्‍चसहगतं एकं खन्धञ्‍च मोहञ्‍च पच्‍चया तयो खन्धा…पे॰… द्वे खन्धे च…पे॰…। (१)

आसवसम्पयुत्तञ्‍च आसवविप्पयुत्तञ्‍च धम्मं पच्‍चया आसवविप्पयुत्तो धम्मो उप्पज्‍जति हेतुपच्‍चया – आसवसम्पयुत्ते खन्धे च महाभूते च पच्‍चया चित्तसमुट्ठानं रूपं, दोमनस्ससहगते विचिकिच्छासहगते उद्धच्‍चसहगते खन्धे च मोहञ्‍च पच्‍चया चित्तसमुट्ठानं रूपं, दोमनस्ससहगते खन्धे च वत्थुञ्‍च पच्‍चया दोमनस्ससहगतो मोहो। (२)

आसवसम्पयुत्तञ्‍च आसवविप्पयुत्तञ्‍च धम्मं पच्‍चया आसवसम्पयुत्तो च आसवविप्पयुत्तो च धम्मा उप्पज्‍जन्ति हेतुपच्‍चया – आसवसम्पयुत्तं एकं खन्धञ्‍च वत्थुञ्‍च पच्‍चया तयो खन्धा…पे॰… द्वे खन्धे…पे॰… आसवसम्पयुत्ते खन्धे च महाभूते च पच्‍चया चित्तसमुट्ठानं रूपं, दोमनस्ससहगतं विचिकिच्छासहगतं उद्धच्‍चसहगतं एकं खन्धञ्‍च मोहञ्‍च पच्‍चया तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… दोमनस्ससहगतं एकं खन्धञ्‍च वत्थुञ्‍च पच्‍चया तयो खन्धा मोहो  च…पे॰… द्वे खन्धे…पे॰…। (३)

आरम्मणपच्‍चयादि

६८. आसवसम्पयुत्तं  धम्मं पच्‍चया आसवसम्पयुत्तो धम्मो उप्पज्‍जति आरम्मणपच्‍चया… तीणि (पटिच्‍चवारसदिसा)।

आसवविप्पयुत्तं धम्मं पच्‍चया आसवविप्पयुत्तो धम्मो उप्पज्‍जति आरम्मणपच्‍चया – आसवविप्पयुत्तं एकं खन्धं पच्‍चया तयो खन्धा…पे॰… द्वे खन्धे…पे॰… पटिसन्धिक्खणे…पे॰… वत्थुं पच्‍चया खन्धा, चक्खायतनं पच्‍चया चक्खुविञ्‍ञाणं…पे॰… कायायतनं पच्‍चया कायविञ्‍ञाणं, वत्थुं पच्‍चया आसवविप्पयुत्ता खन्धा, वत्थुं पच्‍चया दोमनस्ससहगतो विचिकिच्छासहगतो उद्धच्‍चसहगतो मोहो। (१)

आसवविप्पयुत्तं धम्मं पच्‍चया आसवसम्पयुत्तो धम्मो उप्पज्‍जति आरम्मणपच्‍चया – वत्थुं  पच्‍चया आसवसम्पयुत्तका खन्धा, दोमनस्ससहगतं विचिकिच्छासहगतं उद्धच्‍चसहगतं मोहं पच्‍चया सम्पयुत्तका खन्धा। (२)

आसवविप्पयुत्तं धम्मं पच्‍चया आसवसम्पयुत्तो च आसवविप्पयुत्तो च धम्मा उप्पज्‍जन्ति आरम्मणपच्‍चया – वत्थुं पच्‍चया दोमनस्ससहगता विचिकिच्छासहगता उद्धच्‍चसहगता खन्धा मोहो च। (३)

६९. आसवसम्पयुत्तञ्‍च आसवविप्पयुत्तञ्‍च धम्मं पच्‍चया आसवसम्पयुत्तो धम्मो उप्पज्‍जति आरम्मणपच्‍चया – आसवसम्पयुत्तं एकं खन्धञ्‍च वत्थुञ्‍च पच्‍चया तयो खन्धा…पे॰… द्वे खन्धे…पे॰…। (१)

आसवसम्पयुत्तञ्‍च आसवविप्पयुत्तञ्‍च धम्मं पच्‍चया आसवविप्पयुत्तो धम्मो उप्पज्‍जति  आरम्मणपच्‍चया – दोमनस्ससहगते विचिकिच्छासहगते उद्धच्‍चसहगते खन्धे च वत्थुञ्‍च पच्‍चया दोमनस्ससहगतो विचिकिच्छासहगतो उद्धच्‍चसहगतो मोहो। (२)

आसवसम्पयुत्तञ्‍च आसवविप्पयुत्तञ्‍च धम्मं पच्‍चया आसवसम्पयुत्तो च आसवविप्पयुत्तो च धम्मा उप्पज्‍जन्ति आरम्मणपच्‍चया – दोमनस्ससहगतं विचिकिच्छासहगतं उद्धच्‍चसहगतं एकं खन्धञ्‍च वत्थुञ्‍च पच्‍चया तयो खन्धा मोहो च…पे॰… द्वे खन्धे…पे॰… अधिपतिपच्‍चया… अनन्तरपच्‍चया…पे॰… अविगतपच्‍चया। (३)

१. पच्‍चयानुलोमं

२. सङ्ख्यावारो

७०. हेतुया  नव, आरम्मणे नव (सब्बत्थ नव), कम्मे नव, विपाके एकं…पे॰… अविगते नव।

अनुलोमं।

२. पच्‍चयपच्‍चनीयं

१. विभङ्गवारो

नहेतुपच्‍चयो

७१. आसवसम्पयुत्तं  धम्मं पच्‍चया आसवविप्पयुत्तो धम्मो उप्पज्‍जति नहेतुपच्‍चया – विचिकिच्छासहगते उद्धच्‍चसहगते खन्धे पच्‍चया विचिकिच्छासहगतो उद्धच्‍चसहगतो मोहो। (१)

आसवविप्पयुत्तं धम्मं पच्‍चया आसवविप्पयुत्तो धम्मो उप्पज्‍जति नहेतुपच्‍चया – अहेतुकं आसवविप्पयुत्तं एकं खन्धं पच्‍चया तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… अहेतुकपटिसन्धिक्खणे…पे॰… (याव असञ्‍ञसत्ता) चक्खायतनं पच्‍चया चक्खुविञ्‍ञाणं…पे॰… कायायतनं पच्‍चया कायविञ्‍ञाणं, वत्थुं पच्‍चया अहेतुका आसवविप्पयुत्ता खन्धा, वत्थुं पच्‍चया विचिकिच्छासहगतो उद्धच्‍चसहगतो मोहो। (१)

आसवसम्पयुत्तञ्‍च  आसवविप्पयुत्तञ्‍च धम्मं पच्‍चया आसवविप्पयुत्तो धम्मो उप्पज्‍जति नहेतुपच्‍चया – विचिकिच्छासहगते उद्धच्‍चसहगते खन्धे च वत्थुञ्‍च पच्‍चया विचिकिच्छासहगतो उद्धच्‍चसहगतो मोहो। (१) (संखित्तं।)

२. पच्‍चयपच्‍चनीयं

२. सङ्ख्यावारो

सुद्धं

७२. नहेतुया तीणि, नआरम्मणे तीणि, नअधिपतिया नव, नअनन्तरे तीणि, नसमनन्तरे तीणि, नअञ्‍ञमञ्‍ञे तीणि, नउपनिस्सये तीणि, नपुरेजाते सत्त, नपच्छाजाते नव, नआसेवने नव, नकम्मे चत्तारि, नविपाके नव, नआहारे एकं, नइन्द्रिये एकं, नझाने  एकं, नमग्गे एकं, नसम्पयुत्ते तीणि, नविप्पयुत्ते छ, नोनत्थिया तीणि, नोविगते तीणि (एवं इतरेपि द्वे गणना कातब्बा)।

४. निस्सयवारो

(निस्सयवारोपि पच्‍चयवारसदिसो।)

५. संसट्ठवारो

१-४. पच्‍चयानुलोमादि

७३. आसवसम्पयुत्तं धम्मं संसट्ठो आसवसम्पयुत्तो धम्मो उप्पज्‍जति हेतुपच्‍चया (संखित्तं)।

हेतुया छ, आरम्मणे छ, अधिपतिया छ (सब्बत्थ छ), विपाके एकं…पे॰… अविगते छ।

आसवसम्पयुत्तं धम्मं संसट्ठो आसवविप्पयुत्तो धम्मो उप्पज्‍जति नहेतुपच्‍चया – विचिकिच्छासहगते उद्धच्‍चसहगते खन्धे संसट्ठो  विचिकिच्छासहगतो उद्धच्‍चसहगतो मोहो। (१)

आसवविप्पयुत्तं धम्मं संसट्ठो आसवविप्पयुत्तो धम्मो उप्पज्‍जति नहेतुपच्‍चया…पे॰…।

नहेतुया द्वे, नअधिपतिया छ, नपुरेजाते छ, नपच्छाजाते छ, नआसेवने छ, नकम्मे चत्तारि, नविपाके छ, नझाने एकं, नमग्गे एकं, नविप्पयुत्ते छ (एवं इतरेपि द्वे गणना कातब्बा)।

६. सम्पयुत्तवारो

(सम्पयुत्तवारोपि संसट्ठवारसदिसो।)

७. पञ्हावारो

१. पच्‍चयानुलोमं

१. विभङ्गवारो

हेतुपच्‍चयो

७४. आसवसम्पयुत्तो  धम्मो आसवसम्पयुत्तस्स धम्मस्स हेतुपच्‍चयेन पच्‍चयो – आसवसम्पयुत्ता हेतू सम्पयुत्तकानं खन्धानं हेतुपच्‍चयेन पच्‍चयो। (१)

आसवसम्पयुत्तो  धम्मो आसवविप्पयुत्तस्स धम्मस्स हेतुपच्‍चयेन पच्‍चयो – आसवसम्पयुत्ता हेतू चित्तसमुट्ठानानं रूपानं हेतुपच्‍चयेन पच्‍चयो; दोसो मोहस्स चित्तसमुट्ठानानञ्‍च रूपानं हेतुपच्‍चयेन पच्‍चयो। (२)

आसवसम्पयुत्तो धम्मो आसवसम्पयुत्तस्स च आसवविप्पयुत्तस्स च धम्मस्स हेतुपच्‍चयेन पच्‍चयो – आसवसम्पयुत्ता हेतू सम्पयुत्तकानं खन्धानं चित्तसमुट्ठानानञ्‍च रूपानं हेतुपच्‍चयेन पच्‍चयो; दोसो सम्पयुत्तकानं खन्धानं मोहस्स चित्तसमुट्ठानानञ्‍च रूपानं हेतुपच्‍चयेन पच्‍चयो। (३)

७५. आसवविप्पयुत्तो धम्मो आसवविप्पयुत्तस्स धम्मस्स हेतुपच्‍चयेन पच्‍चयो – आसवविप्पयुत्ता  हेतू सम्पयुत्तकानं खन्धानं चित्तसमुट्ठानानञ्‍च रूपानं हेतुपच्‍चयेन पच्‍चयो; दोमनस्ससहगतो विचिकिच्छासहगतो उद्धच्‍चसहगतो मोहो चित्तसमुट्ठानानं रूपानं हेतुपच्‍चयेन पच्‍चयो; पटिसन्धिक्खणे…पे॰…। (१)

आसवविप्पयुत्तो धम्मो आसवसम्पयुत्तस्स धम्मस्स हेतुपच्‍चयेन पच्‍चयो – दोमनस्ससहगतो विचिकिच्छासहगतो उद्धच्‍चसहगतो मोहो सम्पयुत्तकानं खन्धानं हेतुपच्‍चयेन पच्‍चयो। (२)

आसवविप्पयुत्तो  धम्मो आसवसम्पयुत्तस्स च आसवविप्पयुत्तस्स च धम्मस्स हेतुपच्‍चयेन पच्‍चयो – दोमनस्ससहगतो विचिकिच्छासहगतो उद्धच्‍चसहगतो मोहो सम्पयुत्तकानं खन्धानं चित्तसमुट्ठानानञ्‍च रूपानं हेतुपच्‍चयेन पच्‍चयो। (३)

७६. आसवसम्पयुत्तो च आसवविप्पयुत्तो च धम्मा आसवसम्पयुत्तस्स धम्मस्स हेतुपच्‍चयेन पच्‍चयो – दोसो च मोहो च आसवसम्पयुत्तकानं खन्धानं हेतुपच्‍चयेन पच्‍चयो। (१)

आसवसम्पयुत्तो च आसवविप्पयुत्तो च धम्मा आसवविप्पयुत्तस्स धम्मस्स हेतुपच्‍चयेन पच्‍चयो – दोसो च मोहो च चित्तसमुट्ठानानं रूपानं हेतुपच्‍चयेन पच्‍चयो। (२)

आसवसम्पयुत्तो च आसवविप्पयुत्तो च धम्मा आसवसम्पयुत्तस्स च आसवविप्पयुत्तस्स च धम्मस्स हेतुपच्‍चयेन पच्‍चयो – दोसो च मोहो  च सम्पयुत्तकानं खन्धानं चित्तसमुट्ठानानञ्‍च रूपानं हेतुपच्‍चयेन पच्‍चयो। (३)

आरम्मणपच्‍चयो

७७. आसवसम्पयुत्तो धम्मो आसवसम्पयुत्तस्स धम्मस्स आरम्मणपच्‍चयेन  पच्‍चयो – आसवसम्पयुत्ते खन्धे आरब्भ आसवसम्पयुत्तका खन्धा उप्पज्‍जन्ति। (१)

आसवसम्पयुत्तो धम्मो आसवविप्पयुत्तस्स धम्मस्स आरम्मणपच्‍चयेन पच्‍चयो – आसवसम्पयुत्ते खन्धे आरब्भ आसवविप्पयुत्ता खन्धा च मोहो च उप्पज्‍जन्ति। (२)

आसवसम्पयुत्तो धम्मो आसवसम्पयुत्तस्स च आसवविप्पयुत्तस्स च धम्मस्स आरम्मणपच्‍चयेन पच्‍चयो – आसवसम्पयुत्ते खन्धे आरब्भ दोमनस्ससहगता विचिकिच्छासहगता उद्धच्‍चसहगता खन्धा च मोहो च उप्पज्‍जन्ति। (३)

७८. आसवविप्पयुत्तो धम्मो आसवविप्पयुत्तस्स धम्मस्स आरम्मणपच्‍चयेन पच्‍चयो – दानं  दत्वा सीलं…पे॰… उपोसथकम्मं कत्वा तं पच्‍चवेक्खति; पुब्बे सुचिण्णानि…पे॰… झाना…पे॰… अरिया मग्गं…पे॰… फलं…पे॰… निब्बानं…पे॰… निब्बानं गोत्रभुस्स, वोदानस्स, मग्गस्स, फलस्स, आवज्‍जनाय आरम्मणपच्‍चयेन पच्‍चयो; अरिया आसवविप्पयुत्ते पहीने किलेसे पच्‍चवेक्खन्ति; विक्खम्भिते…पे॰… पुब्बे…पे॰… चक्खुं…पे॰… वत्थुं आसवविप्पयुत्ते खन्धे अनिच्‍चतो दुक्खतो अनत्ततो विपस्सति। (इध अस्सादना नत्थि) दिब्बेन चक्खुना रूपं पस्सति, दिब्बाय सोतधातुया सद्दं सुणाति। चेतोपरियञाणेन आसवविप्पयुत्तचित्तसमङ्गिस्स चित्तं जानाति, आकासानञ्‍चायतनं विञ्‍ञाणञ्‍चायतनस्स…पे॰… आकिञ्‍चञ्‍ञायतनं नेवसञ्‍ञानासञ्‍ञायतनस्स…पे॰… रूपायतनं चक्खुविञ्‍ञाणस्स…पे॰… फोट्ठब्बायतनं कायविञ्‍ञाणस्स…पे॰… आसवविप्पयुत्ता  खन्धा इद्धिविधञाणस्स, चेतोपरियञाणस्स, पुब्बेनिवासानुस्सतिञाणस्स, यथाकम्मूपगञाणस्स, अनागतंसञाणस्स, आवज्‍जनाय मोहस्स आरम्मणपच्‍चयेन पच्‍चयो। (१)

आसवविप्पयुत्तो  धम्मो आसवसम्पयुत्तस्स धम्मस्स आरम्मणपच्‍चयेन पच्‍चयो – दानं दत्वा सीलं…पे॰… उपोसथकम्मं कत्वा तं अस्सादेति अभिनन्दति, तं आरब्भ रागो उप्पज्‍जति, दिट्ठि…पे॰… विचिकिच्छा…पे॰… उद्धच्‍चं…पे॰… दोमनस्सं उप्पज्‍जति; पुब्बे सुचिण्णानि…पे॰… झाना वुट्ठहित्वा झानं…पे॰… चक्खुं…पे॰… वत्थुं आसवविप्पयुत्ते खन्धे अस्सादेति अभिनन्दति, तं आरब्भ रागो…पे॰… दिट्ठि… दोमनस्सं… विचिकिच्छा… उद्धच्‍चं उप्पज्‍जति। (२)

आसवविप्पयुत्तो धम्मो आसवसम्पयुत्तस्स च आसवविप्पयुत्तस्स च धम्मस्स आरम्मणपच्‍चयेन पच्‍चयो – चक्खुं…पे॰… वत्थुं आसवविप्पयुत्ते खन्धे आरब्भ दोमनस्ससहगता विचिकिच्छासहगता उद्धच्‍चसहगता खन्धा च मोहो च उप्पज्‍जन्ति। (३)

७९. आसवसम्पयुत्तो च आसवविप्पयुत्तो च धम्मा आसवसम्पयुत्तस्स धम्मस्स आरम्मणपच्‍चयेन पच्‍चयो – दोमनस्ससहगते विचिकिच्छासहगते उद्धच्‍चसहगते खन्धे च मोहञ्‍च आरब्भ आसवसम्पयुत्ता खन्धा उप्पज्‍जन्ति। (१)

आसवसम्पयुत्तो च आसवविप्पयुत्तो च धम्मा आसवविप्पयुत्तस्स धम्मस्स आरम्मणपच्‍चयेन  पच्‍चयो – दोमनस्ससहगते विचिकिच्छासहगते उद्धच्‍चसहगते खन्धे च मोहञ्‍च आरब्भ आसवविप्पयुत्ता खन्धा च मोहो  च उप्पज्‍जन्ति। (२)

आसवसम्पयुत्तो च आसवविप्पयुत्तो च धम्मा आसवसम्पयुत्तस्स च आसवविप्पयुत्तस्स च धम्मस्स आरम्मणपच्‍चयेन पच्‍चयो – दोमनस्ससहगते विचिकिच्छासहगते उद्धच्‍चसहगते खन्धे च मोहञ्‍च आरब्भ दोमनस्ससहगता विचिकिच्छासहगता उद्धच्‍चसहगता खन्धा च मोहो च उप्पज्‍जन्ति। (३)

अधिपतिपच्‍चयो

८०. आसवसम्पयुत्तो धम्मो आसवसम्पयुत्तस्स धम्मस्स अधिपतिपच्‍चयेन पच्‍चयो – आरम्मणाधिपति, सहजाताधिपति। आरम्मणाधिपति – आसवसम्पयुत्ते खन्धे गरुं कत्वा आसवसम्पयुत्तका खन्धा उप्पज्‍जन्ति। सहजाताधिपति – आसवसम्पयुत्ताधिपति सम्पयुत्तकानं खन्धानं अधिपतिपच्‍चयेन पच्‍चयो। (१)

आसवसम्पयुत्तो  धम्मो आसवविप्पयुत्तस्स धम्मस्स अधिपतिपच्‍चयेन पच्‍चयो। सहजाताधिपति – आसवसम्पयुत्ताधिपति चित्तसमुट्ठानानं रूपानं अधिपतिपच्‍चयेन पच्‍चयो; दोमनस्ससहगताधिपति मोहस्स चित्तसमुट्ठानानञ्‍च रूपानं अधिपतिपच्‍चयेन पच्‍चयो। (२)

आसवसम्पयुत्तो धम्मो आसवसम्पयुत्तस्स च आसवविप्पयुत्तस्स च धम्मस्स अधिपतिपच्‍चयेन पच्‍चयो। सहजाताधिपति – आसवसम्पयुत्ताधिपति सम्पयुत्तकानं खन्धानं चित्तसमुट्ठानानञ्‍च रूपानं अधिपतिपच्‍चयेन पच्‍चयो; दोमनस्ससहगताधिपति सम्पयुत्तकानं खन्धानं मोहस्स च चित्तसमुट्ठानानञ्‍च रूपानं अधिपतिपच्‍चयेन पच्‍चयो। (३)

८१. आसवविप्पयुत्तो धम्मो आसवविप्पयुत्तस्स धम्मस्स अधिपतिपच्‍चयेन पच्‍चयो  – आरम्मणाधिपति, सहजाताधिपति। आरम्मणाधिपति – दानं दत्वा, सीलं…पे॰… उपोसथकम्मं कत्वा तं गरुं कत्वा पच्‍चवेक्खति; पुब्बे सुचिण्णानि…पे॰… झाना…पे॰… अरिया मग्गा वुट्ठहित्वा मग्गं…पे॰… फलं…पे॰… निब्बानं गरुं कत्वा पच्‍चवेक्खन्ति; निब्बानं  गोत्रभुस्स, वोदानस्स, मग्गस्स, फलस्स अधिपतिपच्‍चयेन पच्‍चयो। सहजाताधिपति – आसवविप्पयुत्ताधिपति सम्पयुत्तकानं खन्धानं चित्तसमुट्ठानानञ्‍च रूपानं अधिपतिपच्‍चयेन पच्‍चयो। (१)

आसवविप्पयुत्तो धम्मो आसवसम्पयुत्तस्स धम्मस्स अधिपतिपच्‍चयेन पच्‍चयो। आरम्मणाधिपति – दानं दत्वा सीलं…पे॰… उपोसथकम्मं कत्वा तं गरुं कत्वा अस्सादेति अभिनन्दति, तं गरुं कत्वा रागो उप्पज्‍जति, दिट्ठि उप्पज्‍जति, पुब्बे सुचिण्णानि…पे॰… झाना…पे॰… चक्खुं…पे॰… वत्थुं आसवविप्पयुत्ते खन्धे गरुं कत्वा अस्सादेति अभिनन्दति, तं गरुं कत्वा रागो उप्पज्‍जति, दिट्ठि उप्पज्‍जति। (२)

अनन्तरपच्‍चयो

८२. आसवसम्पयुत्तो धम्मो आसवसम्पयुत्तस्स धम्मस्स अनन्तरपच्‍चयेन पच्‍चयो – पुरिमा पुरिमा आसवसम्पयुत्तका खन्धा पच्छिमानं पच्छिमानं आसवसम्पयुत्तकानं खन्धानं अनन्तरपच्‍चयेन पच्‍चयो। (१)

आसवसम्पयुत्तो धम्मो आसवविप्पयुत्तस्स धम्मस्स अनन्तरपच्‍चयेन पच्‍चयो – पुरिमा पुरिमा दोमनस्ससहगता विचिकिच्छासहगता उद्धच्‍चसहगता  खन्धा पच्छिमस्स पच्छिमस्स दोमनस्ससहगतस्स विचिकिच्छासहगतस्स उद्धच्‍चसहगतस्स मोहस्स अनन्तरपच्‍चयेन  पच्‍चयो; आसवसम्पयुत्ता खन्धा वुट्ठानस्स अनन्तरपच्‍चयेन पच्‍चयो। (२)

आसवसम्पयुत्तो धम्मो आसवसम्पयुत्तस्स च आसवविप्पयुत्तस्स च धम्मस्स अनन्तरपच्‍चयेन पच्‍चयो – पुरिमा पुरिमा दोमनस्ससहगता विचिकिच्छासहगता उद्धच्‍चसहगता खन्धा पच्छिमानं पच्छिमानं दोमनस्ससहगतानं विचिकिच्छासहगतानं उद्धच्‍चसहगतानं खन्धानं मोहस्स च अनन्तरपच्‍चयेन पच्‍चयो। (३)

८३. आसवविप्पयुत्तो धम्मो आसवविप्पयुत्तस्स धम्मस्स अनन्तरपच्‍चयेन पच्‍चयो – पुरिमो पुरिमो दोमनस्ससहगतो विचिकिच्छासहगतो उद्धच्‍चसहगतो मोहो पच्छिमस्स पच्छिमस्स  दोमनस्ससहगतस्स विचिकिच्छासहगतस्स उद्धच्‍चसहगतस्स मोहस्स अनन्तरपच्‍चयेन पच्‍चयो; पुरिमा पुरिमा आसवविप्पयुत्ता खन्धा पच्छिमानं पच्छिमानं आसवविप्पयुत्तानं खन्धानं अनन्तरपच्‍चयेन पच्‍चयो; अनुलोमं गोत्रभुस्स…पे॰… फलसमापत्तिया अनन्तरपच्‍चयेन पच्‍चयो। (१)

आसवविप्पयुत्तो धम्मो आसवसम्पयुत्तस्स धम्मस्स अनन्तरपच्‍चयेन पच्‍चयो – पुरिमो पुरिमो दोमनस्ससहगतो विचिकिच्छासहगतो उद्धच्‍चसहगतो मोहो पच्छिमानं पच्छिमानं दोमनस्ससहगतानं विचिकिच्छासहगतानं उद्धच्‍चसहगतानं खन्धानं अनन्तरपच्‍चयेन पच्‍चयो; आवज्‍जना आसवसम्पयुत्तकानं खन्धानं अनन्तरपच्‍चयेन पच्‍चयो। (२)

आसवविप्पयुत्तो धम्मो आसवसम्पयुत्तस्स च आसवविप्पयुत्तस्स च धम्मस्स अनन्तरपच्‍चयेन पच्‍चयो – पुरिमो पुरिमो दोमनस्ससहगतो  विचिकिच्छासहगतो उद्धच्‍चसहगतो मोहो पच्छिमानं पच्छिमानं दोमनस्ससहगतानं विचिकिच्छासहगतानं उद्धच्‍चसहगतानं खन्धानं मोहस्स च अनन्तरपच्‍चयेन पच्‍चयो; आवज्‍जना दोमनस्ससहगतानं विचिकिच्छासहगतानं उद्धच्‍चसहगतानं खन्धानं मोहस्स च अनन्तरपच्‍चयेन पच्‍चयो। (३)

८४. आसवसम्पयुत्तो  च आसवविप्पयुत्तो च धम्मा आसवसम्पयुत्तस्स धम्मस्स अनन्तरपच्‍चयेन पच्‍चयो – पुरिमा पुरिमा दोमनस्ससहगता विचिकिच्छासहगता उद्धच्‍चसहगता खन्धा च मोहो च पच्छिमानं पच्छिमानं दोमनस्ससहगतानं विचिकिच्छासहगतानं उद्धच्‍चसहगतानं खन्धानं अनन्तरपच्‍चयेन पच्‍चयो। (१)

आसवसम्पयुत्तो च आसवविप्पयुत्तो च धम्मा आसवविप्पयुत्तस्स धम्मस्स अनन्तरपच्‍चयेन पच्‍चयो – पुरिमा पुरिमा दोमनस्ससहगता विचिकिच्छासहगता उद्धच्‍चसहगता खन्धा च मोहो च पच्छिमस्स पच्छिमस्स दोमनस्ससहगतस्स विचिकिच्छासहगतस्स उद्धच्‍चसहगतस्स मोहस्स अनन्तरपच्‍चयेन पच्‍चयो; दोमनस्ससहगता विचिकिच्छासहगता उद्धच्‍चसहगता खन्धा च मोहो च वुट्ठानस्स अनन्तरपच्‍चयेन पच्‍चयो। (२)

आसवसम्पयुत्तो  च आसवविप्पयुत्तो च धम्मा आसवसम्पयुत्तस्स च आसवविप्पयुत्तस्स च धम्मस्स अनन्तरपच्‍चयेन पच्‍चयो – पुरिमा पुरिमा दोमनस्ससहगता विचिकिच्छासहगता उद्धच्‍चसहगता खन्धा च मोहो च पच्छिमानं पच्छिमानं दोमनस्ससहगतानं विचिकिच्छासहगतानं उद्धच्‍चसहगतानं  खन्धानं मोहस्स च अनन्तरपच्‍चयेन पच्‍चयो। (३)

समनन्तरपच्‍चयादि

८५. आसवसम्पयुत्तो धम्मो आसवसम्पयुत्तस्स धम्मस्स समनन्तरपच्‍चयेन पच्‍चयो… सहजातपच्‍चयेन पच्‍चयो… नव… अञ्‍ञमञ्‍ञपच्‍चयेन पच्‍चयो… छ… निस्सयपच्‍चयेन पच्‍चयो… नव।

उपनिस्सयपच्‍चयो

८६. आसवसम्पयुत्तो धम्मो आसवसम्पयुत्तस्स धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो – आसवसम्पयुत्ता खन्धा आसवसम्पयुत्तानं खन्धानं उपनिस्सयपच्‍चयेन पच्‍चयो। (१)

आसवसम्पयुत्तो धम्मो आसवविप्पयुत्तस्स धम्मस्स उपनिस्सयपच्‍चयेन पच्‍चयो – अनन्तरूपनिस्सयो, पकतूपनिस्सयो…पे॰…। पकतूपनिस्सयो  – आसवसम्पयुत्ता खन्धा आसवविप्पयुत्तानं खन्धानं मोहस्स च उपनिस्सयपच्‍चयेन पच्‍चयो। (२)

आसवसम्पयुत्तो धम्मो आसवसम्पयुत्तस्स च आसवविप्पयुत्तस्स च धम्मस्स उपनिस्सयपच्‍चयेन पच्‍चयो – अनन्तरूपनिस्सयो, पकतूपनिस्सयो…पे॰…। पकतूपनिस्सयो – आसवसम्पयुत्तका खन्धा दोमनस्ससहगतानं विचिकिच्छासहगतानं उद्धच्‍चसहगतानं खन्धानं मोहस्स च उपनिस्सयपच्‍चयेन पच्‍चयो। (३)

८७. आसवविप्पयुत्तो धम्मो आसवविप्पयुत्तस्स धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो – सद्धं उपनिस्साय  दानं देति…पे॰… सीलं…पे॰… पञ्‍ञं… कायिकं सुखं…पे॰… सेनासनं… मोहं उपनिस्साय दानं देति…पे॰… समापत्तिं  उप्पादेति; सद्धा…पे॰… पञ्‍ञा… कायिकं सुखं… कायिकं दुक्खं… मोहो च सद्धाय…पे॰… मोहस्स च उपनिस्सयपच्‍चयेन पच्‍चयो। (१)

आसवविप्पयुत्तो धम्मो आसवसम्पयुत्तस्स धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो – सद्धं उपनिस्साय मानं जप्पेति, दिट्ठिं गण्हाति; सीलं…पे॰… पञ्‍ञं… कायिकं सुखं… कायिकं दुक्खं… उतुं… भोजनं… सेनासनं… मोहं उपनिस्साय पाणं हनति…पे॰… सङ्घं भिन्दति; सद्धा…पे॰… मोहो च रागस्स…पे॰… पत्थनाय उपनिस्सयपच्‍चयेन पच्‍चयो। (२)

आसवविप्पयुत्तो धम्मो आसवसम्पयुत्तस्स च आसवविप्पयुत्तस्स च धम्मस्स उपनिस्सयपच्‍चयेन पच्‍चयो – अनन्तरूपनिस्सयो, पकतूपनिस्सयो…पे॰…। पकतूपनिस्सयो – सद्धा… सीलं…पे॰… मोहो दोमनस्ससहगतानं विचिकिच्छासहगतानं उद्धच्‍चसहगतानं खन्धानं मोहस्स च उपनिस्सयपच्‍चयेन पच्‍चयो। (३)

८८. आसवसम्पयुत्तो च आसवविप्पयुत्तो च धम्मा आसवसम्पयुत्तस्स धम्मस्स उपनिस्सयपच्‍चयेन पच्‍चयो – अनन्तरूपनिस्सयो, पकतूपनिस्सयो  …पे॰…। पकतूपनिस्सयो – दोमनस्ससहगता विचिकिच्छासहगता उद्धच्‍चसहगता खन्धा च मोहो च आसवसम्पयुत्तकानं खन्धानं उपनिस्सयपच्‍चयेन पच्‍चयो। (पुच्छितब्बं मूलं) दोमनस्ससहगता विचिकिच्छासहगता उद्धच्‍चसहगता खन्धा च मोहो च आसवसम्पयुत्तकानं खन्धानं उपनिस्सयपच्‍चयेन पच्‍चयो। (१)

आसवसम्पयुत्तो  च आसवविप्पयुत्तो च धम्मा आसवसम्पयुत्तस्स च आसवविप्पयुत्तस्स च धम्मस्स उपनिस्सयपच्‍चयेन पच्‍चयो – अनन्तरूपनिस्सयो, पकतूपनिस्सयो…पे॰…। पकतूपनिस्सयो – दोमनस्ससहगता विचिकिच्छासहगता उद्धच्‍चसहगता  खन्धा च मोहो च दोमनस्ससहगतानं विचिकिच्छासहगतानं उद्धच्‍चसहगतानं खन्धानं मोहस्स च उपनिस्सयपच्‍चयेन पच्‍चयो। (२)

पुरेजातपच्‍चयो

८९. आसवविप्पयुत्तो धम्मो आसवविप्पयुत्तस्स धम्मस्स पुरेजातपच्‍चयेन पच्‍चयो – आरम्मणपुरेजातं, वत्थुपुरेजातं। आरम्मणपुरेजातं – चक्खुं…पे॰… वत्थुं अनिच्‍चतो दुक्खतो अनत्ततो विपस्सति; दिब्बेन चक्खुना रूपं पस्सति, दिब्बाय सोतधातुया सद्दं सुणाति। रूपायतनं चक्खुविञ्‍ञाणस्स…पे॰… फोट्ठब्बायतनं कायविञ्‍ञाणस्स पुरेजातपच्‍चयेन पच्‍चयो। वत्थुपुरेजातं – चक्खायतनं चक्खुविञ्‍ञाणस्स…पे॰… कायायतनं कायविञ्‍ञाणस्स…पे॰… वत्थु आसवविप्पयुत्तानं खन्धानं मोहस्स च पुरेजातपच्‍चयेन पच्‍चयो। (१)

आसवविप्पयुत्तो धम्मो आसवसम्पयुत्तस्स धम्मस्स पुरेजातपच्‍चयेन पच्‍चयो – आरम्मणपुरेजातं, वत्थुपुरेजातं। आरम्मणपुरेजातं – चक्खुं…पे॰… वत्थुं अस्सादेति अभिनन्दति, तं आरब्भ रागो उप्पज्‍जति…पे॰… दोमनस्सं उप्पज्‍जति। वत्थुपुरेजातं – वत्थु आसवसम्पयुत्तकानं खन्धानं पुरेजातपच्‍चयेन पच्‍चयो। (२)

आसवविप्पयुत्तो धम्मो आसवसम्पयुत्तस्स च आसवविप्पयुत्तस्स च धम्मस्स पुरेजातपच्‍चयेन  पच्‍चयो – आरम्मणपुरेजातं, वत्थुपुरेजातं। आरम्मणपुरेजातं – चक्खुं…पे॰… वत्थुं आरब्भ दोमनस्ससहगता विचिकिच्छासहगता उद्धच्‍चसहगता खन्धा च मोहो च उप्पज्‍जन्ति। वत्थुपुरेजातं – वत्थु दोमनस्ससहगतानं विचिकिच्छासहगतानं उद्धच्‍चसहगतानं खन्धानं मोहस्स च पुरेजातपच्‍चयेन पच्‍चयो। (३)

पच्छाजातपच्‍चयो

९०. आसवसम्पयुत्तो धम्मो आसवविप्पयुत्तस्स धम्मस्स पच्छाजातपच्‍चयेन पच्‍चयो – पच्छाजाता आसवसम्पयुत्तका खन्धा पुरेजातस्स इमस्स कायस्स पच्छाजातपच्‍चयेन पच्‍चयो। (१)

आसवविप्पयुत्तो  धम्मो आसवविप्पयुत्तस्स धम्मस्स पच्छाजातपच्‍चयेन पच्‍चयो – पच्छाजाता आसवविप्पयुत्ता खन्धा च मोहो च पुरेजातस्स इमस्स कायस्स पच्छाजातपच्‍चयेन पच्‍चयो। (१)

आसवसम्पयुत्तो च आसवविप्पयुत्तो च धम्मा आसवविप्पयुत्तस्स धम्मस्स पच्छाजातपच्‍चयेन पच्‍चयो – पच्छाजाता दोमनस्ससहगता विचिकिच्छासहगता उद्धच्‍चसहगता खन्धा च मोहो च पुरेजातस्स इमस्स कायस्स पच्छाजातपच्‍चयेन पच्‍चयो। (१)

आसेवनपच्‍चयो

९१. आसवसम्पयुत्तो धम्मो आसवसम्पयुत्तस्स धम्मस्स आसेवनपच्‍चयेन पच्‍चयो… नव (आवज्‍जनापि वुट्ठानम्पि नत्थि )।

कम्मपच्‍चयो

९२. आसवसम्पयुत्तो धम्मो आसवसम्पयुत्तस्स धम्मस्स कम्मपच्‍चयेन पच्‍चयो – आसवसम्पयुत्तका चेतना सम्पयुत्तकानं खन्धानं कम्मपच्‍चयेन पच्‍चयो। (१)

आसवसम्पयुत्तो धम्मो आसवविप्पयुत्तस्स  धम्मस्स कम्मपच्‍चयेन पच्‍चयो – सहजाता, नानाक्खणिका। सहजाता – आसवसम्पयुत्ता चेतना चित्तसमुट्ठानानं रूपानं कम्मपच्‍चयेन पच्‍चयो; दोमनस्ससहगता विचिकिच्छासहगता उद्धच्‍चसहगता चेतना मोहस्स चित्तसमुट्ठानानञ्‍च रूपानं कम्मपच्‍चयेन पच्‍चयो। नानाक्खणिका – आसवसम्पयुत्तका चेतना विपाकानं खन्धानं कटत्ता च रूपानं कम्मपच्‍चयेन पच्‍चयो। (२)

आसवसम्पयुत्तो  धम्मो आसवसम्पयुत्तस्स च आसवविप्पयुत्तस्स च धम्मस्स कम्मपच्‍चयेन पच्‍चयो – आसवसम्पयुत्ता चेतना सम्पयुत्तकानं खन्धानं चित्तसमुट्ठानानञ्‍च रूपानं कम्मपच्‍चयेन पच्‍चयो; दोमनस्ससहगता विचिकिच्छासहगता उद्धच्‍चसहगता चेतना सम्पयुत्तकानं खन्धानं मोहस्स च चित्तसमुट्ठानानञ्‍च रूपानं कम्मपच्‍चयेन पच्‍चयो। (३)

आसवविप्पयुत्तो  धम्मो आसवविप्पयुत्तस्स धम्मस्स कम्मपच्‍चयेन पच्‍चयो – सहजाता, नानाक्खणिका। सहजाता – आसवविप्पयुत्ता चेतना सम्पयुत्तकानं खन्धानं चित्तसमुट्ठानानञ्‍च रूपानं कम्मपच्‍चयेन पच्‍चयो; पटिसन्धिक्खणे…पे॰…। नानाक्खणिका आसवविप्पयुत्ता चेतना विपाकानं खन्धानं कटत्ता च रूपानं कम्मपच्‍चयेन पच्‍चयो। (१)

विपाकपच्‍चयो

९३. आसवविप्पयुत्तो धम्मो आसवविप्पयुत्तस्स धम्मस्स विपाकपच्‍चयेन पच्‍चयो… एकं।

आहारपच्‍चयो

९४. आसवसम्पयुत्तो धम्मो आसवसम्पयुत्तस्स धम्मस्स आहारपच्‍चयेन  पच्‍चयो – आसवसम्पयुत्ता आहारा सम्पयुत्तकानं खन्धानं आहारपच्‍चयेन पच्‍चयो। (१)

आसवसम्पयुत्तो धम्मो आसवविप्पयुत्तस्स धम्मस्स आहारपच्‍चयेन पच्‍चयो – आसवसम्पयुत्ता आहारा चित्तसमुट्ठानानं रूपानं आहारपच्‍चयेन पच्‍चयो; दोमनस्ससहगता विचिकिच्छासहगता उद्धच्‍चसहगता आहारा मोहस्स चित्तसमुट्ठानानञ्‍च रूपानं आहारपच्‍चयेन पच्‍चयो। (२)

आसवसम्पयुत्तो धम्मो आसवसम्पयुत्तस्स च आसवविप्पयुत्तस्स च धम्मस्स आहारपच्‍चयेन पच्‍चयो – आसवसम्पयुत्ता आहारा सम्पयुत्तकानं खन्धानं चित्तसमुट्ठानानञ्‍च रूपानं आहारपच्‍चयेन पच्‍चयो; दोमनस्ससहगता विचिकिच्छासहगता उद्धच्‍चसहगता आहारा सम्पयुत्तकानं खन्धानं मोहस्स च चित्तसमुट्ठानानञ्‍च रूपानं आहारपच्‍चयेन पच्‍चयो। (३)

९५. आसवविप्पयुत्तो  धम्मो आसवविप्पयुत्तस्स धम्मस्स आहारपच्‍चयेन पच्‍चयो – आसवविप्पयुत्ता आहारा सम्पयुत्तकानं खन्धानं चित्तसमुट्ठानानञ्‍च रूपानं आहारपच्‍चयेन पच्‍चयो; पटिसन्धिक्खणे…पे॰… कबळीकारो आहारो इमस्स कायस्स आहारपच्‍चयेन पच्‍चयो। (१)

इन्द्रियपच्‍चयादि

९६. आसवसम्पयुत्तो  धम्मो आसवसम्पयुत्तस्स धम्मस्स इन्द्रियपच्‍चयेन पच्‍चयो… चत्तारि… झानपच्‍चयेन पच्‍चयो… चत्तारि… मग्गपच्‍चयेन पच्‍चयो… चत्तारि… सम्पयुत्तपच्‍चयेन पच्‍चयो… छ।

विप्पयुत्तपच्‍चयो

९७. आसवसम्पयुत्तो  धम्मो आसवविप्पयुत्तस्स धम्मस्स विप्पयुत्तपच्‍चयेन पच्‍चयो – सहजातं, पच्छाजातं। सहजाता – आसवसम्पयुत्ता खन्धा चित्तसमुट्ठानानं रूपानं विप्पयुत्तपच्‍चयेन पच्‍चयो। पच्छाजाता – आसवसम्पयुत्ता खन्धा पुरेजातस्स इमस्स कायस्स विप्पयुत्तपच्‍चयेन पच्‍चयो। (१)

आसवविप्पयुत्तो धम्मो आसवविप्पयुत्तस्स धम्मस्स विप्पयुत्तपच्‍चयेन पच्‍चयो – सहजातं, पुरेजातं, पच्छाजातं (संखित्तं। वित्थारेतब्बं)। (१)

९८. आसवविप्पयुत्तो धम्मो आसवसम्पयुत्तस्स धम्मस्स विप्पयुत्तपच्‍चयेन पच्‍चयो। पुरेजातं – वत्थु आसवसम्पयुत्तकानं खन्धानं विप्पयुत्तपच्‍चयेन पच्‍चयो। (१)

आसवविप्पयुत्तो धम्मो आसवसम्पयुत्तस्स च आसवविप्पयुत्तस्स च धम्मस्स विप्पयुत्तपच्‍चयेन पच्‍चयो। पुरेजातं – वत्थु दोमनस्ससहगतानं विचिकिच्छासहगतानं उद्धच्‍चसहगतानं खन्धानं मोहस्स च विप्पयुत्तपच्‍चयेन पच्‍चयो। (२)

आसवसम्पयुत्तो च आसवविप्पयुत्तो च धम्मा आसवविप्पयुत्तस्स धम्मस्स विप्पयुत्तपच्‍चयेन पच्‍चयो – सहजातं, पच्छाजातं। सहजाता – दोमनस्ससहगता विचिकिच्छासहगता उद्धच्‍चसहगता खन्धा  च मोहो च चित्तसमुट्ठानानं रूपानं विप्पयुत्तपच्‍चयेन पच्‍चयो। पच्छाजाता – दोमनस्ससहगता विचिकिच्छासहगता उद्धच्‍चसहगता खन्धा च मोहो च पुरेजातस्स इमस्स कायस्स विप्पयुत्तपच्‍चयेन पच्‍चयो। (१)

अत्थिपच्‍चयो

९९. आसवसम्पयुत्तो  धम्मो आसवसम्पयुत्तस्स धम्मस्स अत्थिपच्‍चयेन  पच्‍चयो… एकं। (१)

आसवसम्पयुत्तो धम्मो आसवविप्पयुत्तस्स धम्मस्स अत्थिपच्‍चयेन पच्‍चयो – सहजातं, पच्छाजातं। सहजाता – आसवसम्पयुत्ता खन्धा चित्तसमुट्ठानानं रूपानं अत्थिपच्‍चयेन पच्‍चयो; दोमनस्ससहगता विचिकिच्छासहगता उद्धच्‍चसहगता खन्धा मोहस्स च चित्तसमुट्ठानानञ्‍च रूपानं अत्थिपच्‍चयेन पच्‍चयो। पच्छाजाता – आसवसम्पयुत्ता खन्धा पुरेजातस्स इमस्स कायस्स अत्थिपच्‍चयेन पच्‍चयो। (२)

आसवसम्पयुत्तो धम्मो आसवसम्पयुत्तस्स च आसवविप्पयुत्तस्स च धम्मस्स अत्थिपच्‍चयेन पच्‍चयो (सहजातसदिसं)। (३)

१००. आसवविप्पयुत्तो धम्मो आसवविप्पयुत्तस्स धम्मस्स अत्थिपच्‍चयेन पच्‍चयो – सहजातं, पुरेजातं, पच्छाजातं, आहारं, इन्द्रियं (संखित्तं, वित्थारेतब्बं)। (१)

आसवविप्पयुत्तो धम्मो आसवसम्पयुत्तस्स धम्मस्स अत्थिपच्‍चयेन पच्‍चयो – सहजातं, पुरेजातं। सहजातो – दोमनस्ससहगतो विचिकिच्छासहगतो उद्धच्‍चसहगतो मोहो सम्पयुत्तकानं खन्धानं अत्थिपच्‍चयेन पच्‍चयो। पुरेजातं – चक्खुं…पे॰… वत्थुं अस्सादेति अभिनन्दति, तं आरब्भ रागो उप्पज्‍जति, दिट्ठि उप्पज्‍जति, विचिकिच्छा उप्पज्‍जति, उद्धच्‍चं उप्पज्‍जति, दोमनस्सं उप्पज्‍जति, वत्थु आसवसम्पयुत्तकानं खन्धानं अत्थिपच्‍चयेन पच्‍चयो। (२)

आसवविप्पयुत्तो धम्मो आसवसम्पयुत्तस्स च आसवविप्पयुत्तस्स च धम्मस्स अत्थिपच्‍चयेन पच्‍चयो – सहजातं, पुरेजातं। सहजातो – दोमनस्ससहगतो  विचिकिच्छासहगतो उद्धच्‍चसहगतो  मोहो सम्पयुत्तकानं खन्धानं चित्तसमुट्ठानानञ्‍च रूपानं अत्थिपच्‍चयेन  पच्‍चयो। पुरेजातं – चक्खुं…पे॰… वत्थुं आरब्भ दोमनस्ससहगता विचिकिच्छासहगता उद्धच्‍चसहगता खन्धा च मोहो च उप्पज्‍जन्ति। (३)

१०१. आसवसम्पयुत्तो च आसवविप्पयुत्तो च धम्मा आसवसम्पयुत्तस्स धम्मस्स अत्थिपच्‍चयेन पच्‍चयो – सहजातं, पुरेजातं। सहजातो – आसवसम्पयुत्तो एको खन्धो च वत्थु च तिण्णन्‍नं खन्धानं अत्थिपच्‍चयेन पच्‍चयो…पे॰… द्वे खन्धा च…पे॰… दोमनस्ससहगतो विचिकिच्छासहगतो उद्धच्‍चसहगतो एको खन्धो च मोहो च तिण्णन्‍नं खन्धानं अत्थिपच्‍चयेन पच्‍चयो; द्वे खन्धा च…पे॰…। (१)

आसवसम्पयुत्तो च आसवविप्पयुत्तो च धम्मा आसवविप्पयुत्तस्स धम्मस्स अत्थिपच्‍चयेन पच्‍चयो – सहजातं, पुरेजातं, पच्छाजातं, आहारं, इन्द्रियं। सहजाता – आसवसम्पयुत्ता खन्धा च महाभूता च चित्तसमुट्ठानानं रूपानं अत्थिपच्‍चयेन पच्‍चयो; दोमनस्ससहगता विचिकिच्छासहगता उद्धच्‍चसहगता खन्धा च मोहो च चित्तसमुट्ठानानं रूपानं अत्थिपच्‍चयेन पच्‍चयो; दोमनस्ससहगता विचिकिच्छासहगता उद्धच्‍चसहगता खन्धा च वत्थु च मोहस्स अत्थिपच्‍चयेन पच्‍चयो। पच्छाजाता – आसवसम्पयुत्ता खन्धा च कबळीकारो आहारो च इमस्स कायस्स अत्थिपच्‍चयेन पच्‍चयो। पच्छाजाता – आसवसम्पयुत्ता खन्धा च रूपजीवितिन्द्रियञ्‍च कटत्तारूपानं अत्थिपच्‍चयेन पच्‍चयो। (२)

आसवसम्पयुत्तो च आसवविप्पयुत्तो  च धम्मा आसवसम्पयुत्तस्स च आसवविप्पयुत्तस्स च धम्मस्स अत्थिपच्‍चयेन पच्‍चयो – सहजातं, पुरेजातं। सहजातो – दोमनस्ससहगतो विचिकिच्छासहगतो उद्धच्‍चसहगतो एको खन्धो च मोहो च तिण्णन्‍नं खन्धानं चित्तसमुट्ठानानञ्‍च रूपानं अत्थिपच्‍चयेन पच्‍चयो…पे॰… द्वे खन्धा च…पे॰…। सहजातो – दोमनस्ससहगतो विचिकिच्छासहगतो उद्धच्‍चसहगतो एको खन्धो च वत्थु च तिण्णन्‍नं खन्धानं मोहस्स च…पे॰… द्वे खन्धा च…पे॰…। (३)

१. पच्‍चयानुलोमं

२. सङ्ख्यावारो

सुद्धं

१०२. हेतुया  नव, आरम्मणे नव, अधिपतिया पञ्‍च, अनन्तरे नव, समनन्तरे नव, सहजाते नव, अञ्‍ञमञ्‍ञे छ, निस्सये नव, उपनिस्सये नव, पुरेजाते तीणि, पच्छाजाते तीणि, आसेवने नव, कम्मे चत्तारि, विपाके एकं, आहारे चत्तारि, इन्द्रिये चत्तारि, झाने चत्तारि, मग्गे चत्तारि, सम्पयुत्ते छ, विप्पयुत्ते पञ्‍च, अत्थिया नव, नत्थिया नव, विगते नव, अविगते नव।

पच्‍चनीयुद्धारो

१०३. आसवसम्पयुत्तो धम्मो आसवसम्पयुत्तस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो। (१)

आसवसम्पयुत्तो धम्मो आसवविप्पयुत्तस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पच्छाजातपच्‍चयेन पच्‍चयो… कम्मपच्‍चयेन पच्‍चयो। (२)

आसवसम्पयुत्तो धम्मो आसवसम्पयुत्तस्स च आसवविप्पयुत्तस्स च धम्मस्स आरम्मणपच्‍चयेन  पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो। (३)

१०४. आसवविप्पयुत्तो धम्मो आसवविप्पयुत्तस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन पच्‍चयो… पच्छाजातपच्‍चयेन पच्‍चयो… कम्मपच्‍चयेन पच्‍चयो… आहारपच्‍चयेन पच्‍चयो… इन्द्रियपच्‍चयेन पच्‍चयो। (१)

आसवविप्पयुत्तो  धम्मो आसवसम्पयुत्तस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन पच्‍चयो। (२)

आसवविप्पयुत्तो  धम्मो आसवसम्पयुत्तस्स च आसवविप्पयुत्तस्स च धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन पच्‍चयो। (३)

१०५. आसवसम्पयुत्तो च आसवविप्पयुत्तो च धम्मा आसवसम्पयुत्तस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो। (१)

आसवसम्पयुत्तो च आसवविप्पयुत्तो च धम्मा आसवविप्पयुत्तस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पच्छाजातपच्‍चयेन पच्‍चयो। (२)

आसवसम्पयुत्तो च आसवविप्पयुत्तो च धम्मा आसवसम्पयुत्तस्स च आसवविप्पयुत्तस्स च धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो। (३)

२. पच्‍चयपच्‍चनीयं

२. सङ्ख्यावारो

सुद्धं

१०६. नहेतुया  नव, नआरम्मणे नव, नअधिपतिया नव (सब्बत्थ नव), नोअविगते नव।

३. पच्‍चयानुलोमपच्‍चनीयं

हेतुदुकं

१०७. हेतुपच्‍चया  नआरम्मणे नव, नअधिपतिया नव…पे॰… नसमनन्तरे नव, नअञ्‍ञमञ्‍ञे तीणि, नउपनिस्सये नव…पे॰… नमग्गे नव, नसम्पयुत्ते तीणि, नविप्पयुत्ते छ, नोनत्थिया नव, नोविगते नव।

४. पच्‍चयपच्‍चनीयानुलोमं

नहेतुदुकं

१०८. नहेतुपच्‍चया  आरम्मणे नव, अधिपतिया पञ्‍च…पे॰… अविगते नव।

पच्‍चनीयानुलोमं।

आसवसम्पयुत्तदुकं निट्ठितं।

१७. आसवसासवदुकं

१. पटिच्‍चवारो

१. पच्‍चयानुलोमं

१. विभङ्गवारो

हेतुपच्‍चयो

१०९. आसवञ्‍चेव  सासवञ्‍च धम्मं पटिच्‍च आसवो चेव सासवो च धम्मो उप्पज्‍जति हेतुपच्‍चया – कामासवं पटिच्‍च दिट्ठासवो अविज्‍जासवो (चक्‍कं बन्धितब्बं) भवासवं पटिच्‍च अविज्‍जासवो (चक्‍कं बन्धितब्बं) दिट्ठासवं पटिच्‍च अविज्‍जासवो। (१)

आसवञ्‍चेव सासवञ्‍च धम्मं पटिच्‍च सासवो चेव नो च आसवो धम्मो उप्पज्‍जति हेतुपच्‍चया  – आसवे पटिच्‍च सम्पयुत्तका खन्धा चित्तसमुट्ठानञ्‍च रूपं। (२)

आसवञ्‍चेव सासवञ्‍च धम्मं पटिच्‍च आसवो चेव सासवो च सासवो चेव नो च आसवो च धम्मा उप्पज्‍जन्ति हेतुपच्‍चया – कामासवं पटिच्‍च दिट्ठासवो अविज्‍जासवो सम्पयुत्तका खन्धा चित्तसमुट्ठानञ्‍च रूपं, भवासवं (चक्‍कं बन्धितब्बं)। (३)

११०. सासवञ्‍चेव नो च आसवं धम्मं पटिच्‍च सासवो चेव नो च आसवो धम्मो उप्पज्‍जति हेतुपच्‍चया – सासवञ्‍चेव नो च आसवं एकं खन्धं पटिच्‍च तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… पटिसन्धिक्खणे…पे॰… खन्धे पटिच्‍च वत्थु, वत्थुं पटिच्‍च खन्धा, एकं महाभूतं…पे॰…। (१)

सासवञ्‍चेव  नो च आसवं धम्मं पटिच्‍च आसवो चेव सासवो च धम्मो उप्पज्‍जति हेतुपच्‍चया – सासवे चेव नो च आसवे खन्धे पटिच्‍च आसवा। (२)

सासवञ्‍चेव नो च आसवं धम्मं पटिच्‍च आसवो चेव सासवो च सासवो चेव नो च आसवो च धम्मा उप्पज्‍जन्ति हेतुपच्‍चया – सासवञ्‍चेव नो च आसवं एकं खन्धं पटिच्‍च तयो खन्धा आसवा च चित्तसमुट्ठानञ्‍च रूपं…पे॰… द्वे खन्धे…पे॰…। (३)

१११. आसवञ्‍चेव सासवञ्‍च सासवञ्‍चेव नो च आसवञ्‍च धम्मं पटिच्‍च आसवो चेव सासवो च धम्मो उप्पज्‍जति हेतुपच्‍चया – कामासवञ्‍च सम्पयुत्तके च खन्धे पटिच्‍च दिट्ठासवो अविज्‍जासवो (एवं चक्‍कं बन्धितब्बं)। (१)

आसवञ्‍चेव सासवञ्‍च सासवञ्‍चेव नो च आसवञ्‍च धम्मं पटिच्‍च सासवो चेव नो च आसवो धम्मो उप्पज्‍जति हेतुपच्‍चया – सासवञ्‍चेव नो च आसवं एकं खन्धञ्‍च  आसवे च पटिच्‍च तयो खन्धा चित्तसमुट्ठानञ्‍च रूपं…पे॰… द्वे खन्धे च…पे॰…। (२)

आसवञ्‍चेव सासवञ्‍च सासवञ्‍चेव नो च आसवञ्‍च धम्मं पटिच्‍च आसवो चेव सासवो च सासवो चेव नो च आसवो च धम्मा उप्पज्‍जन्ति हेतुपच्‍चया – सासवञ्‍चेव नो च आसवं एकं खन्धञ्‍च कामासवञ्‍च पटिच्‍च तयो खन्धा दिट्ठासवो अविज्‍जासवो चित्तसमुट्ठानञ्‍च रूपं…पे॰… द्वे खन्धे च…पे॰… (चक्‍कं। संखित्तं)। (३)

२-६. सहजात-पच्‍चय-निस्सय-संसट्ठ-सम्पयुत्तवारो

(एवं पटिच्‍चवारोपि सहजातवारोपि पच्‍चयवारोपि निस्सयवारोपि संसट्ठवारोपि सम्पयुत्तवारोपि यथा आसवदुकं एवं कातब्बं, निन्‍नानं।)

७. पञ्हावारो

१. पच्‍चयानुलोमं

१. विभङ्गवारो

(पञ्हावारे  हेतुपच्‍चयेपि आरम्मणपच्‍चयेपि लोकुत्तरं न कातब्बं, सेखा गोत्रभुं पच्‍चवेक्खन्ति, वोदानं पच्‍चवेक्खन्तीति कातब्बा। अधिपतिपच्‍चयम्पि सब्बं जानित्वा कातब्बं।)

अनन्तरपच्‍चयो

११२. आसवो  चेव सासवो च धम्मो आसवस्स चेव सासवस्स च धम्मस्स अनन्तरपच्‍चयेन पच्‍चयो – पुरिमा पुरिमा आसवा पच्छिमानं पच्छिमानं आसवानं अनन्तरपच्‍चयेन पच्‍चयो। (१)

आसवो चेव सासवो च धम्मो सासवस्स चेव नो च आसवस्स धम्मस्स अनन्तरपच्‍चयेन पच्‍चयो – पुरिमा पुरिमा आसवा पच्छिमानं पच्छिमानं सासवञ्‍चेव नो च आसवानं खन्धानं अनन्तरपच्‍चयेन पच्‍चयो; आसवा वुट्ठानस्स अनन्तरपच्‍चयेन पच्‍चयो। (२)

आसवो चेव सासवो च धम्मो आसवस्स  चेव सासवस्स च सासवस्स चेव नो च आसवस्स च धम्मस्स अनन्तरपच्‍चयेन पच्‍चयो – पुरिमा पुरिमा आसवा पच्छिमानं पच्छिमानं आसवानं सम्पयुत्तकानञ्‍च खन्धानं अनन्तरपच्‍चयेन पच्‍चयो। (३)

११३. सासवो चेव नो च आसवो धम्मो सासवस्स चेव नो च आसवस्स धम्मस्स अनन्तरपच्‍चयेन पच्‍चयो – पुरिमा पुरिमा सासवा चेव नो च आसवा खन्धा पच्छिमानं पच्छिमानं सासवानञ्‍चेव नो च आसवानं खन्धानं अनन्तरपच्‍चयेन पच्‍चयो; अनुलोमं गोत्रभुस्स, अनुलोमं वोदानस्स, आवज्‍जना सासवानञ्‍चेव नो च आसवानं खन्धानं अनन्तरपच्‍चयेन पच्‍चयो। (१)

सासवो  चेव नो च आसवो धम्मो आसवस्स चेव सासवस्स च धम्मस्स अनन्तरपच्‍चयेन पच्‍चयो – पुरिमा पुरिमा सासवा चेव नो च आसवा खन्धा पच्छिमानं पच्छिमानं आसवानं अनन्तरपच्‍चयेन पच्‍चयो; आवज्‍जना आसवानं अनन्तरपच्‍चयेन पच्‍चयो। (२)

सासवो चेव नो च आसवो धम्मो आसवस्स चेव सासवस्स च सासवस्स चेव नो च आसवस्स च धम्मस्स अनन्तरपच्‍चयेन पच्‍चयो – पुरिमा पुरिमा सासवा चेव नो च आसवा खन्धा पच्छिमानं पच्छिमानं आसवानं सम्पयुत्तकानञ्‍च खन्धानं अनन्तरपच्‍चयेन पच्‍चयो; आवज्‍जना आसवानं सम्पयुत्तकानञ्‍च खन्धानं अनन्तरपच्‍चयेन पच्‍चयो। (३)

११४. आसवो चेव सासवो च सासवो चेव नो च आसवो च धम्मा आसवस्स चेव सासवस्स च धम्मस्स अनन्तरपच्‍चयेन पच्‍चयो  – पुरिमा पुरिमा आसवा च सम्पयुत्तका च खन्धा पच्छिमानं पच्छिमानं आसवानं  अनन्तरपच्‍चयेन पच्‍चयो। (१)

आसवो चेव सासवो च सासवो चेव नो च आसवो च धम्मा सासवस्स चेव नो च आसवस्स धम्मस्स अनन्तरपच्‍चयेन पच्‍चयो – पुरिमा पुरिमा आसवा च सम्पयुत्तका च खन्धा पच्छिमानं पच्छिमानं सासवानञ्‍चेव नो च आसवानं खन्धानं अनन्तरपच्‍चयेन पच्‍चयो; आसवा च सम्पयुत्तका च खन्धा वुट्ठानस्स अनन्तरपच्‍चयेन पच्‍चयो। (२)

आसवो चेव सासवो च सासवो चेव नो च आसवो च धम्मा आसवस्स चेव सासवस्स च सासवस्स चेव नो च आसवस्स च धम्मस्स अनन्तरपच्‍चयेन पच्‍चयो – पुरिमा पुरिमा आसवा च सम्पयुत्तका च खन्धा पच्छिमानं पच्छिमानं आसवानं सम्पयुत्तकानञ्‍च खन्धानं अनन्तरपच्‍चयेन पच्‍चयो (एवं सब्बं वित्थारेतब्बं)। (३)

(आसवदुकेपि अनन्तरं इमिना सदिसं कातब्बं। आवज्‍जनापि वुट्ठानम्पि एवं समुद्दिट्ठं संखित्तं। सब्बं परिपुण्णं। आसवदुकसदिसं कातब्बं, निन्‍नानं।)

आसवसासवदुकं निट्ठितं।

१८. आसवआसवसम्पयुत्तदुकं

१. पटिच्‍चवारो

१. पच्‍चयानुलोमं

१. विभङ्गवारो

हेतुपच्‍चयो

११५. आसवञ्‍चेव  आसवसम्पयुत्तञ्‍च धम्मं पटिच्‍च आसवो चेव आसवसम्पयुत्तो च धम्मो उप्पज्‍जति हेतुपच्‍चया – कामासवं पटिच्‍च दिट्ठासवो अविज्‍जासवो (चक्‍कं बन्धितब्बं)। भवासवं पटिच्‍च अविज्‍जासवो  (चक्‍कं बन्धितब्बं)। दिट्ठासवं पटिच्‍च अविज्‍जासवो। (१)

आसवञ्‍चेव आसवसम्पयुत्तञ्‍च धम्मं पटिच्‍च आसवसम्पयुत्तो चेव नो च आसवो धम्मो उप्पज्‍जति हेतुपच्‍चया – आसवे पटिच्‍च सम्पयुत्तका खन्धा। (२)

आसवञ्‍चेव  आसवसम्पयुत्तञ्‍च धम्मं पटिच्‍च आसवो चेव आसवसम्पयुत्तो च आसवसम्पयुत्तो चेव नो च आसवो च धम्मा उप्पज्‍जन्ति हेतुपच्‍चया – आसवसम्पयुत्तं कामासवं पटिच्‍च दिट्ठासवो अविज्‍जासवो सम्पयुत्तका च खन्धा (सब्बं चक्‍कं)। (३)

११६. आसवसम्पयुत्तञ्‍चेव नो च आसवं धम्मं पटिच्‍च आसवसम्पयुत्तो चेव नो च  आसवो धम्मो उप्पज्‍जति हेतुपच्‍चया – आसवसम्पयुत्तञ्‍चेव नो च आसवं एकं खन्धं पटिच्‍च तयो खन्धा…पे॰… द्वे खन्धे…पे॰…। (१)

आसवसम्पयुत्तञ्‍चेव नो च आसवं धम्मं पटिच्‍च आसवो चेव आसवसम्पयुत्तो च धम्मो उप्पज्‍जति हेतुपच्‍चया – आसवसम्पयुत्तञ्‍चेव नो च आसवे खन्धे पटिच्‍च आसवा। (२)

आसवसम्पयुत्तञ्‍चेव नो च आसवं धम्मं पटिच्‍च आसवो चेव आसवसम्पयुत्तो च आसवसम्पयुत्तो चेव नो च आसवो च धम्मा उप्पज्‍जन्ति हेतुपच्‍चया – आसवसम्पयुत्तञ्‍चेव नो च आसवं एकं खन्धं पटिच्‍च तयो खन्धा आसवा च…पे॰… द्वे खन्धे…पे॰…। (३)

११७. आसवञ्‍चेव आसवसम्पयुत्तञ्‍च आसवसम्पयुत्तञ्‍चेव नो च आसवञ्‍च धम्मं पटिच्‍च आसवो चेव आसवसम्पयुत्तो च धम्मो उप्पज्‍जति हेतुपच्‍चया – कामासवञ्‍च सम्पयुत्तके च खन्धे पटिच्‍च दिट्ठासवो अविज्‍जासवो (सब्बं चक्‍कं)। (१)

आसवञ्‍चेव  आसवसम्पयुत्तञ्‍च आसवसम्पयुत्तञ्‍चेव नो च आसवञ्‍च धम्मं पटिच्‍च आसवसम्पयुत्तो चेव नो च आसवो धम्मो उप्पज्‍जति हेतुपच्‍चया – आसवसम्पयुत्तञ्‍चेव नो च आसवं एकं खन्धञ्‍च आसवे च पटिच्‍च तयो खन्धा…पे॰… द्वे खन्धे…पे॰…। (२)

आसवञ्‍चेव आसवसम्पयुत्तञ्‍च आसवसम्पयुत्तञ्‍चेव नो च आसवञ्‍च धम्मं पटिच्‍च आसवो चेव आसवसम्पयुत्तो च आसवसम्पयुत्तो चेव नो च आसवो च धम्मा उप्पज्‍जन्ति हेतुपच्‍चया – आसवसम्पयुत्तञ्‍चेव नो च आसवं एकं खन्धञ्‍च कामासवञ्‍च पटिच्‍च तयो खन्धा दिट्ठासवो अविज्‍जासवो…पे॰… द्वे खन्धे…पे॰…। (३)

(चक्‍कं। एवं सब्बे पच्‍चया कातब्बा।)

१. पच्‍चयानुलोमं

२. सङ्ख्यावारो

सुद्धं

११८. हेतुया  नव, आरम्मणे नव, अधिपतिया नव ( सब्बत्थ नव, संखित्तं), कम्मे नव (विपाकं नत्थि), आहारे नव…पे॰… अविगते नव।

अनुलोमं।

२. पच्‍चयपच्‍चनीयं

१. विभङ्गवारो

नअधिपतिपच्‍चयादि

११९. आसवञ्‍चेव आसवसम्पयुत्तं धम्मं पटिच्‍च आसवो चेव आसवसम्पयुत्तो च धम्मो उप्पज्‍जति नअधिपतिपच्‍चया (नहेतुमूलकं नत्थि), नपुरेजातपच्‍चया, नपच्छाजातपच्‍चया (संखित्तं)।

२. पच्‍चयपच्‍चनीयं

२. सङ्ख्यावारो

सुद्धं

१२०. नअधिपतिया नव, नपुरेजाते नव, नपच्छाजाते नव, नआसेवने नव, नकम्मे तीणि, नविपाके नव, नविप्पयुत्ते नव।

(एवं  इतरे द्वे गणनापि सहजातवारम्पि पच्‍चयवारम्पि निस्सयवारम्पि संसट्ठवारम्पि सम्पयुत्तवारम्पि परिपुण्णं पटिच्‍चसदिसा।)

७. पञ्हावारो

१. पच्‍चयानुलोमं

१. विभङ्गवारो

हेतुपच्‍चयो

१२१. आसवो  चेव आसवसम्पयुत्तो च धम्मो आसवस्स चेव आसवसम्पयुत्तस्स च धम्मस्स हेतुपच्‍चयेन पच्‍चयो… तीणि।

आसवसम्पयुत्तो  चेव नो च आसवो धम्मो आसवसम्पयुत्तस्स चेव नो च आसवस्स धम्मस्स हेतुपच्‍चयेन पच्‍चयो – आसवसम्पयुत्ता चेव नो च आसवा हेतू सम्पयुत्तकानं खन्धानं हेतुपच्‍चयेन पच्‍चयो। (१)

आरम्मणपच्‍चयादि

१२२. आसवो चेव आसवसम्पयुत्तो च धम्मो आसवस्स चेव आसवसम्पयुत्तस्स च धम्मस्स आरम्मणपच्‍चयेन पच्‍चयो… तीणि।

आसवसम्पयुत्तो चेव नो च आसवो धम्मो आसवसम्पयुत्तस्स चेव नो च आसवस्स धम्मस्स आरम्मणपच्‍चयेन पच्‍चयो – आसवसम्पयुत्ते चेव नो च आसवे खन्धे आरब्भ आसवसम्पयुत्ता चेव नो च आसवा खन्धा उप्पज्‍जन्ति। (१)

आसवसम्पयुत्तो चेव नो च आसवो धम्मो आसवस्स चेव आसवसम्पयुत्तस्स च धम्मस्स  आरम्मणपच्‍चयेन पच्‍चयो – आसवसम्पयुत्ते चेव नो च आसवे खन्धे आरब्भ आसवा उप्पज्‍जन्ति। (२)

आसवसम्पयुत्तो चेव नो च आसवो धम्मो आसवस्स चेव आसवसम्पयुत्तस्स च आसवसम्पयुत्तस्स चेव नो च आसवस्स च धम्मस्स आरम्मणपच्‍चयेन पच्‍चयो – आसवसम्पयुत्ते चेव नो च आसवे खन्धे आरब्भ आसवा च आसवसम्पयुत्तका च खन्धा उप्पज्‍जन्ति। (३)

आसवो चेव आसवसम्पयुत्तो च आसवसम्पयुत्तो चेव नो च आसवो च धम्मा आसवस्स चेव आसवसम्पयुत्तस्स च धम्मस्स आरम्मणपच्‍चयेन पच्‍चयो … तीणि।

अधिपतिपच्‍चया… (आरम्मणसदिसा, गरुकारम्मणा) अनन्तरपच्‍चया… (आरम्मणसदिसायेव, पुरिमा पुरिमाति कातब्बा।) समनन्तरपच्‍चया… सहजातपच्‍चया… अञ्‍ञमञ्‍ञपच्‍चया… निस्सयपच्‍चया… उपनिस्सयपच्‍चया (आरम्मणसदिसंयेव, विभजना नत्थि… तीणि। उपनिस्सयं सब्बं कातब्बं)।

कम्मपच्‍चयादि

१२३. आसवसम्पयुत्तो  चेव नो च आसवो धम्मो आसवसम्पयुत्तस्स चेव नो च आसवस्स धम्मस्स कम्मपच्‍चयेन पच्‍चयो… तीणि… आहारपच्‍चयेन पच्‍चयो… तीणि… इन्द्रियपच्‍चयेन पच्‍चयो… तीणि… झानपच्‍चयेन पच्‍चयो… तीणि… मग्गपच्‍चयेन पच्‍चयो… नव… सम्पयुत्तपच्‍चयेन पच्‍चयो… नव… अत्थिपच्‍चयेन पच्‍चयो… नत्थिपच्‍चयेन पच्‍चयो… विगतपच्‍चयेन पच्‍चयो… अविगतपच्‍चयेन पच्‍चयो… नव।

१. पच्‍चयानुलोमं

२. सङ्ख्यावारो

सुद्धं

१२४. हेतुया  चत्तारि, आरम्मणे नव, अधिपतिया नव, अनन्तरे नव, समनन्तरे नव, सहजाते नव, अञ्‍ञमञ्‍ञे नव, निस्सये नव, उपनिस्सये नव, आसेवने नव, कम्मे तीणि, आहारे तीणि, इन्द्रिये तीणि, झाने तीणि, मग्गे नव, सम्पयुत्ते नव, अत्थिया नव, नत्थिया नव, विगते नव, अविगते नव।

पच्‍चनीयुद्धारो

१२५. आसवो चेव आसवसम्पयुत्तो च धम्मो आसवस्स चेव आसवसम्पयुत्तस्स च धम्मस्स आरम्मणपच्‍चयेन पच्‍चयो… सहजातपच्‍चयेन  पच्‍चयो… उपनिस्सयपच्‍चयेन पच्‍चयो। (१)

आसवो चेव आसवसम्पयुत्तो च धम्मो आसवसम्पयुत्तस्स चेव नो च आसवस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो। (२)

आसवो चेव आसवसम्पयुत्तो च धम्मो आसवस्स चेव आसवसम्पयुत्तस्स च आसवसम्पयुत्तस्स चेव नो च आसवस्स च धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो। (३)

१२६. आसवसम्पयुत्तो  चेव नो च आसवो धम्मो आसवसम्पयुत्तस्स चेव नो च आसवस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो। (१)

आसवसम्पयुत्तो  चेव नो च आसवो धम्मो आसवस्स चेव आसवसम्पयुत्तस्स च धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो। (२)

आसवसम्पयुत्तो चेव नो च आसवो धम्मो आसवस्स चेव आसवसम्पयुत्तस्स च आसवसम्पयुत्तस्स चेव नो च आसवस्स च धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो। (३)

१२७. आसवो चेव आसवसम्पयुत्तो च आसवसम्पयुत्तो चेव नो च आसवो च धम्मा आसवस्स चेव आसवसम्पयुत्तस्स च धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो। (१)

आसवो चेव आसवसम्पयुत्तो च आसवसम्पयुत्तो चेव नो च आसवो च धम्मा आसवसम्पयुत्तस्स चेव नो च आसवस्स  धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो। (२)

आसवो चेव आसवसम्पयुत्तो च आसवसम्पयुत्तो चेव नो च आसवो च धम्मा आसवस्स चेव आसवसम्पयुत्तस्स च आसवसम्पयुत्तस्स चेव नो च आसवस्स च धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो। (३)

२. पच्‍चयपच्‍चनीयं

२. सङ्ख्यावारो

सुद्धं

१२८. नहेतुया नव, नआरम्मणे नव (सब्बत्थ नव), नोअविगते नव।

३. पच्‍चयानुलोमपच्‍चनीयं

हेतुदुकं

१२९. हेतुपच्‍चया  नआरम्मणे चत्तारि…पे॰… नसमनन्तरे चत्तारि, नउपनिस्सये चत्तारि…पे॰… नमग्गे चत्तारि…पे॰… नविप्पयुत्ते चत्तारि, नोनत्थिया चत्तारि, नोविगते चत्तारि।

४. पच्‍चयपच्‍चनीयानुलोमं

१३०. नहेतुपच्‍चया आरम्मणे नव, अधिपतिया नव (अनुलोमपदानि गणितब्बानि)…पे॰… अविगते नव।

आसवआसवसम्पयुत्तदुकं निट्ठितं।

१९. आसवविप्पयुत्तसासवदुकं

१. पटिच्‍चवारो

हेतुपच्‍चयो

१३१. आसवविप्पयुत्तं  सासवं धम्मं पटिच्‍च आसवविप्पयुत्तो सासवो धम्मो उप्पज्‍जति हेतुपच्‍चया – आसवविप्पयुत्तं सासवं एकं खन्धं पटिच्‍च तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… पटिसन्धिक्खणे  …पे॰… खन्धे पटिच्‍च वत्थु, वत्थुं पटिच्‍च खन्धा, एकं महाभूतं…पे॰…। (१)

आसवविप्पयुत्तं अनासवं धम्मं पटिच्‍च आसवविप्पयुत्तो अनासवो धम्मो उप्पज्‍जति हेतुपच्‍चया… तीणि।

(यथा चूळन्तरदुके लोकियदुकं एवं वित्थारेतब्बं निन्‍नानाकरणं, संखित्तं।)

आसवविप्पयुत्तसासवदुकं निट्ठितं।

आसवगोच्छकं निट्ठितं।

४. सञ्‍ञोजनगोच्छकं

२०. सञ्‍ञोजनदुकं

१. पटिच्‍चवारो

१. पच्‍चयानुलोमं

१. विभङ्गवारो

हेतुपच्‍चयो

१. सञ्‍ञोजनं  धम्मं पटिच्‍च सञ्‍ञोजनो धम्मो उप्पज्‍जति हेतुपच्‍चया – कामरागसञ्‍ञोजनं पटिच्‍च दिट्ठिसञ्‍ञोजनं अविज्‍जासञ्‍ञोजनं, कामरागसञ्‍ञोजनं पटिच्‍च सीलब्बतपरामाससञ्‍ञोजनं अविज्‍जासञ्‍ञोजनं, कामरागसञ्‍ञोजनं पटिच्‍च मानसञ्‍ञोजनं अविज्‍जासञ्‍ञोजनं, कामरागसञ्‍ञोजनं पटिच्‍च अविज्‍जासञ्‍ञोजनं, पटिघसञ्‍ञोजनं पटिच्‍च इस्सासञ्‍ञोजनं अविज्‍जासञ्‍ञोजनं, पटिघसञ्‍ञोजनं पटिच्‍च मच्छरियसञ्‍ञोजनं अविज्‍जासञ्‍ञोजनं, पटिघसञ्‍ञोजनं पटिच्‍च अविज्‍जासञ्‍ञोजनं, मानसञ्‍ञोजनं पटिच्‍च भवरागसञ्‍ञोजनं अविज्‍जासञ्‍ञोजनं, भवरागसञ्‍ञोजनं पटिच्‍च अविज्‍जासञ्‍ञोजनं, विचिकिच्छासञ्‍ञोजनं पटिच्‍च अविज्‍जासञ्‍ञोजनं। (१)

सञ्‍ञोजनं धम्मं पटिच्‍च नोसञ्‍ञोजनो धम्मो उप्पज्‍जति हेतुपच्‍चया – सञ्‍ञोजने पटिच्‍च सम्पयुत्तका खन्धा चित्तसमुट्ठानञ्‍च  रूपं। (२)

सञ्‍ञोजनं  धम्मं पटिच्‍च सञ्‍ञोजनो च नोसञ्‍ञोजनो च धम्मा उप्पज्‍जन्ति हेतुपच्‍चया – कामरागसञ्‍ञोजनं पटिच्‍च दिट्ठिसञ्‍ञोजनं अविज्‍जासञ्‍ञोजनं सम्पयुत्तका च खन्धा चित्तसमुट्ठानञ्‍च रूपं (चक्‍कं बन्धितब्बं)। (३)

२. नोसञ्‍ञोजनं धम्मं पटिच्‍च नोसञ्‍ञोजनो धम्मो उप्पज्‍जति हेतुपच्‍चया – नोसञ्‍ञोजनं एकं खन्धं पटिच्‍च तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… पटिसन्धिक्खणे…पे॰… खन्धे पटिच्‍च वत्थु, वत्थुं पटिच्‍च खन्धा, एकं महाभूतं…पे॰… महाभूते पटिच्‍च चित्तसमुट्ठानं रूपं कटत्तारूपं उपादारूपं। (१)

नोसञ्‍ञोजनं धम्मं पटिच्‍च सञ्‍ञोजनो धम्मो उप्पज्‍जति हेतुपच्‍चया – नोसञ्‍ञोजने खन्धे पटिच्‍च सञ्‍ञोजना। (२)

नोसञ्‍ञोजनं  धम्मं पटिच्‍च सञ्‍ञोजनो च नोसञ्‍ञोजनो च धम्मा उप्पज्‍जन्ति हेतुपच्‍चया – नोसञ्‍ञोजनं एकं खन्धं पटिच्‍च तयो खन्धा सञ्‍ञोजना च चित्तसमुट्ठानञ्‍च रूपं…पे॰… द्वे खन्धे…पे॰…। (३)

३. सञ्‍ञोजनञ्‍च नोसञ्‍ञोजनञ्‍च धम्मं पटिच्‍च सञ्‍ञोजनो धम्मो उप्पज्‍जति हेतुपच्‍चया – कामरागसञ्‍ञोजनञ्‍च सम्पयुत्तके च खन्धे पटिच्‍च दिट्ठिसञ्‍ञोजनं अविज्‍जासञ्‍ञोजनं (चक्‍कं बन्धितब्बं)। (१)

सञ्‍ञोजनञ्‍च नोसञ्‍ञोजनञ्‍च धम्मं पटिच्‍च नोसञ्‍ञोजनो धम्मो उप्पज्‍जति हेतुपच्‍चया – नोसञ्‍ञोजनं एकं खन्धञ्‍च सञ्‍ञोजने च पटिच्‍च तयो खन्धा चित्तसमुट्ठानञ्‍च रूपं…पे॰… द्वे खन्धे च…पे॰…। (२)

सञ्‍ञोजनञ्‍च नोसञ्‍ञोजनञ्‍च धम्मं पटिच्‍च सञ्‍ञोजनो  च नोसञ्‍ञोजनो च धम्मा उप्पज्‍जन्ति हेतुपच्‍चया – नोसञ्‍ञोजनं एकं खन्धञ्‍च कामरागसञ्‍ञोजनञ्‍च पटिच्‍च तयो खन्धा दिट्ठिसञ्‍ञोजनं अविज्‍जासञ्‍ञोजनं चित्तसमुट्ठानञ्‍च रूपं…पे॰… (चक्‍कं बन्धितब्बं)। (३)

(आरम्मणपच्‍चये  रूपं नत्थि। अधिपतिपच्‍चयो हेतुसदिसो, विचिकिच्छासञ्‍ञोजनं नत्थि।) अनन्तरपच्‍चया…पे॰… अविगतपच्‍चया।

१. पच्‍चयानुलोमं

२. सङ्ख्यावारो

सुद्धं

४. हेतुया नव, आरम्मणे नव, अधिपतिया नव, अनन्तरे नव (सब्बत्थ नव), विपाके एकं, आहारे नव…पे॰… अविगते नव।

अनुलोमं।

२. पच्‍चयपच्‍चनीयं

१. विभङ्गवारो

नहेतुपच्‍चयो

५. सञ्‍ञोजनं धम्मं पटिच्‍च सञ्‍ञोजनो धम्मो उप्पज्‍जति नहेतुपच्‍चया – विचिकिच्छासञ्‍ञोजनं पटिच्‍च अविज्‍जासञ्‍ञोजनं। (१)

नोसञ्‍ञोजनं  धम्मं पटिच्‍च नोसञ्‍ञोजनो धम्मो उप्पज्‍जति नहेतुपच्‍चया – अहेतुकं नोसञ्‍ञोजनं एकं खन्धं पटिच्‍च तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… (याव असञ्‍ञसत्ता)। (१)

नोसञ्‍ञोजनं  धम्मं पटिच्‍च सञ्‍ञोजनो धम्मो उप्पज्‍जति नहेतुपच्‍चया – विचिकिच्छासहगते उद्धच्‍चसहगते खन्धे पटिच्‍च अविज्‍जासञ्‍ञोजनं। (२)

सञ्‍ञोजनञ्‍च नोसञ्‍ञोजनञ्‍च धम्मं पटिच्‍च सञ्‍ञोजनो धम्मो उप्पज्‍जति नहेतुपच्‍चया – विचिकिच्छासञ्‍ञोजनञ्‍च सम्पयुत्तके च खन्धे पटिच्‍च अविज्‍जासञ्‍ञोजनं। (३)

(संखित्तं। आसवगोच्छकसदिसं। नआरम्मणापि सब्बे उद्धरितब्बा।)

२. पच्‍चयपच्‍चनीयं

२. सङ्ख्यावारो

सुद्धं

६. नहेतुया चत्तारि, नआरम्मणे तीणि, नअधिपतिया नव, नअनन्तरे तीणि, नसमनन्तरे तीणि, नअञ्‍ञमञ्‍ञे तीणि, नउपनिस्सये तीणि, नपुरेजाते नव, नपच्छाजाते नव, नआसेवने नव, नकम्मे तीणि, नविपाके नव, नआहारे एकं, नइन्द्रिये एकं, नझाने एकं, नमग्गे एकं, नसम्पयुत्ते तीणि, नविप्पयुत्ते नव, नोनत्थिया तीणि, नोविगते तीणि।

पच्‍चनीयं।

३. पच्‍चयानुलोमपच्‍चनीयं

हेतुदुकं

७. हेतुपच्‍चया नआरम्मणे तीणि, नअधिपतिया नव (एवं सब्बं गणेतब्बं)।

४. पच्‍चयपच्‍चनीयानुलोमं

नहेतुदुकं

८. नहेतुपच्‍चया  आरम्मणे चत्तारि (सब्बत्थ चत्तारि) विपाके एकं, आहारे चत्तारि…पे॰… मग्गे तीणि, सम्पयुत्ते चत्तारि…पे॰… अविगते चत्तारि।

पच्‍चनीयानुलोमं।

२. सहजातवारो

९. सञ्‍ञोजनं धम्मं सहजातो सञ्‍ञोजनो धम्मो उप्पज्‍जति हेतुपच्‍चया (पटिच्‍चवारसदिसं)।

३. पच्‍चयवारो

१-४. पच्‍चयानुलोमादि

हेतुपच्‍चयो

१०. सञ्‍ञोजनं धम्मं पच्‍चया सञ्‍ञोजनो धम्मो उप्पज्‍जति हेतुपच्‍चया… तीणि (पटिच्‍चसदिसं)।

नोसञ्‍ञोजनं धम्मं पच्‍चया नोसञ्‍ञोजनो धम्मो उप्पज्‍जति हेतुपच्‍चया – नोसञ्‍ञोजनं एकं खन्धं पच्‍चया तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… पटिसन्धिक्खणे…पे॰… खन्धे पच्‍चया वत्थु, वत्थुं पच्‍चया खन्धा, एकं महाभूतं…पे॰… महाभूते पच्‍चया चित्तसमुट्ठानं रूपं, कटत्तारूपं, उपादारूपं, वत्थुं पच्‍चया नोसञ्‍ञोजना खन्धा। (१)

नोसञ्‍ञोजनं  धम्मं पच्‍चया सञ्‍ञोजनो धम्मो उप्पज्‍जति हेतुपच्‍चया – नोसञ्‍ञोजने  खन्धे पच्‍चया सञ्‍ञोजना, वत्थुं पच्‍चया सञ्‍ञोजना। (२)

नोसञ्‍ञोजनं धम्मं पच्‍चया सञ्‍ञोजनो च नोसञ्‍ञोजनो च धम्मा उप्पज्‍जन्ति हेतुपच्‍चया – नोसञ्‍ञोजनं एकं खन्धं पच्‍चया तयो खन्धा सञ्‍ञोजनञ्‍च चित्तसमुट्ठानञ्‍च रूपं…पे॰… द्वे खन्धे…पे॰… वत्थुं पच्‍चया सञ्‍ञोजना, महाभूते पच्‍चया चित्तसमुट्ठानं रूपं, वत्थुं पच्‍चया सञ्‍ञोजना सम्पयुत्तका च खन्धा। (३)

११. सञ्‍ञोजनञ्‍च  नोसञ्‍ञोजनञ्‍च धम्मं पच्‍चया सञ्‍ञोजनो धम्मो उप्पज्‍जति हेतुपच्‍चया – कामरागसञ्‍ञोजनञ्‍च सम्पयुत्तके च खन्धे पच्‍चया दिट्ठिसञ्‍ञोजनं अविज्‍जासञ्‍ञोजनं, कामरागसञ्‍ञोजनञ्‍च वत्थुञ्‍च पच्‍चया दिट्ठिसञ्‍ञोजनं अविज्‍जासञ्‍ञोजनं (चक्‍कं) (१)

सञ्‍ञोजनञ्‍च नोसञ्‍ञोजनञ्‍च धम्मं पच्‍चया नोसञ्‍ञोजनो धम्मो उप्पज्‍जति हेतुपच्‍चया – नोसञ्‍ञोजनं एकं खन्धञ्‍च सञ्‍ञोजने च पच्‍चया तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… (चक्‍कं)। सञ्‍ञोजने च वत्थुञ्‍च पच्‍चया नोसञ्‍ञोजना खन्धा। (२)

सञ्‍ञोजनञ्‍च नोसञ्‍ञोजनञ्‍च धम्मं पच्‍चया सञ्‍ञोजनो च नोसञ्‍ञोजनो च धम्मा उप्पज्‍जन्ति हेतुपच्‍चया – नोसञ्‍ञोजनं एकं खन्धञ्‍च कामरागसञ्‍ञोजनञ्‍च पच्‍चया तयो खन्धा दिट्ठिसञ्‍ञोजनं अविज्‍जासञ्‍ञोजनं चित्तसमुट्ठानञ्‍च रूपं, द्वे खन्धे…पे॰… (चक्‍कं)। कामरागसञ्‍ञोजनञ्‍च वत्थुञ्‍च पच्‍चया दिट्ठिसञ्‍ञोजनं अविज्‍जासञ्‍ञोजनं सम्पयुत्तका च खन्धा (चक्‍कं। संखित्तं)। (३)

१२. हेतुया  नव, आरम्मणे नव (सब्बत्थ नव), विपाके एकं…पे॰… अविगते नव।

१३. नहेतुया  चत्तारि (यत्थ यत्थ वत्थु लब्भति, तत्थ तत्थ निन्‍नेतब्बं), नआरम्मणे तीणि…पे॰… नोविगते तीणि।

४. निस्सयवारो

(एवं इतरेपि द्वे गणना च निस्सयवारो च कातब्बो।)

५. संसट्ठवारो

१. पच्‍चयानुलोमं

हेतुपच्‍चयो

१४. सञ्‍ञोजनं धम्मं संसट्ठो सञ्‍ञोजनो धम्मो उप्पज्‍जति हेतुपच्‍चया – कामरागसञ्‍ञोजनं संसट्ठं दिट्ठिसञ्‍ञोजनं अविज्‍जासञ्‍ञोजनं (एवं नव पञ्हा। अरूपायेव कातब्बा)।

६. सम्पयुत्तवारो

(संसट्ठवारोपि सम्पयुत्तवारोपि एवं कातब्बा।)

७. पञ्हावारो

१. पच्‍चयानुलोमं

१. विभङ्गवारो

हेतुपच्‍चयो

१५. सञ्‍ञोजनो  धम्मो सञ्‍ञोजनस्स धम्मस्स हेतुपच्‍चयेन पच्‍चयो – सञ्‍ञोजना हेतू सम्पयुत्तकानं सञ्‍ञोजनानं हेतुपच्‍चयेन पच्‍चयो। (१)

सञ्‍ञोजनो  धम्मो नोसञ्‍ञोजनस्स धम्मस्स हेतुपच्‍चयेन पच्‍चयो – सञ्‍ञोजना हेतू सम्पयुत्तकानं खन्धानं चित्तसमुट्ठानानञ्‍च रूपानं हेतुपच्‍चयेन पच्‍चयो। (२)

सञ्‍ञोजनो धम्मो सञ्‍ञोजनस्स च नोसञ्‍ञोजनस्स च धम्मस्स हेतुपच्‍चयेन पच्‍चयो – सञ्‍ञोजना हेतू सम्पयुत्तकानं खन्धानं सञ्‍ञोजनानं चित्तसमुट्ठानानञ्‍च रूपानं हेतुपच्‍चयेन पच्‍चयो। (३)

१६. नोसञ्‍ञोजनो धम्मो नोसञ्‍ञोजनस्स धम्मस्स हेतुपच्‍चयेन पच्‍चयो – नोसञ्‍ञोजना हेतू  सम्पयुत्तकानं खन्धानं चित्तसमुट्ठानानञ्‍च रूपानं हेतुपच्‍चयेन पच्‍चयो; पटिसन्धिक्खणे…पे॰…। (१)

आरम्मणपच्‍चयो

१७. सञ्‍ञोजनो धम्मो सञ्‍ञोजनस्स धम्मस्स आरम्मणपच्‍चयेन पच्‍चयो – सञ्‍ञोजने आरब्भ सञ्‍ञोजना उप्पज्‍जन्ति। (मूलं कातब्बं) सञ्‍ञोजने आरब्भ नोसञ्‍ञोजना खन्धा उप्पज्‍जन्ति। (मूलं कातब्बं) सञ्‍ञोजने आरब्भ सञ्‍ञोजना च सम्पयुत्तका च खन्धा उप्पज्‍जन्ति। (३)

१८. नोसञ्‍ञोजनो धम्मो नोसञ्‍ञोजनस्स धम्मस्स आरम्मणपच्‍चयेन पच्‍चयो – दानं दत्वा सीलं…पे॰… उपोसथकम्मं कत्वा तं पच्‍चवेक्खति, पुब्बे सुचिण्णानि…पे॰… झाना…पे॰… अरिया मग्गा वुट्ठहित्वा मग्गं पच्‍चवेक्खन्ति, फलं…पे॰… निब्बानं पच्‍चवेक्खन्ति, निब्बानं गोत्रभुस्स, वोदानस्स, मग्गस्स, फलस्स, आवज्‍जनाय आरम्मणपच्‍चयेन पच्‍चयो; अरिया नोसञ्‍ञोजने पहीने किलेसे…पे॰… विक्खम्भिते किलेसे…पे॰… पुब्बे…पे॰… चक्खुं …पे॰… वत्थुं नोसञ्‍ञोजने खन्धे अनिच्‍चतो…पे॰… दोमनस्सं उप्पज्‍जति; दिब्बेन चक्खुना रूपं पस्सति, दिब्बाय सोतधातुया सद्दं सुणाति, चेतोपरियञाणेन नोसञ्‍ञोजनचित्तसमङ्गिस्स चित्तं जानाति, आकासानञ्‍चायतनं विञ्‍ञाणञ्‍चायतनस्स…पे॰… आकिञ्‍चञ्‍ञायतनं नेवसञ्‍ञानासञ्‍ञायतनस्स…पे॰… रूपायतनं चक्खुविञ्‍ञाणस्स…पे॰… फोट्ठब्बायतनं कायविञ्‍ञाणस्स…पे॰… नोसञ्‍ञोजना खन्धा  इद्धिविधञाणस्स, चेतोपरियञाणस्स, पुब्बेनिवासानुस्सतिञाणस्स, यथाकम्मूपगञाणस्स, अनागतंसञाणस्स, आवज्‍जनाय आरम्मणपच्‍चयेन पच्‍चयो। (१)

नोसञ्‍ञोजनो धम्मो सञ्‍ञोजनस्स धम्मस्स आरम्मणपच्‍चयेन पच्‍चयो – दानं…पे॰… सीलं…पे॰… उपोसथकम्मं…पे॰… पुब्बे…पे॰… झाना…पे॰… चक्खुं…पे॰… वत्थुं नोसञ्‍ञोजने खन्धे अस्सादेति अभिनन्दति, तं आरब्भ रागो उप्पज्‍जति…पे॰… दोमनस्सं उप्पज्‍जति। (२)

नोसञ्‍ञोजनो धम्मो सञ्‍ञोजनस्स च नोसञ्‍ञोजनस्स च धम्मस्स आरम्मणपच्‍चयेन पच्‍चयो – दानं दत्वा सीलं…पे॰… उपोसथकम्मं…पे॰… पुब्बे…पे॰… झाना…पे॰… चक्खुं…पे॰… वत्थुं नोसञ्‍ञोजने खन्धे अस्सादेति अभिनन्दति, तं आरब्भ सञ्‍ञोजना च सञ्‍ञोजनसम्पयुत्तका च खन्धा उप्पज्‍जन्ति। (३)

सञ्‍ञोजनो च नोसञ्‍ञोजनो च धम्मा सञ्‍ञोजनस्स धम्मस्स आरम्मणपच्‍चयेन पच्‍चयो… तीणि (आरब्भयेव कातब्बा)।

अधिपतिपच्‍चयो

१९. सञ्‍ञोजनो धम्मो सञ्‍ञोजनस्स धम्मस्स अधिपतिपच्‍चयेन पच्‍चयो। आरम्मणाधिपति – सञ्‍ञोजनं गरुं कत्वा…पे॰… तीणि (गरुकारम्मणा)।

नोसञ्‍ञोजनो धम्मो नोसञ्‍ञोजनस्स धम्मस्स अधिपतिपच्‍चयेन पच्‍चयो – आरम्मणाधिपति, सहजाताधिपति। आरम्मणाधिपति – दानं दत्वा सीलं…पे॰… तीणि (तिण्णम्पि आरम्मणाधिपति, सहजाताधिपतिपि कातब्बा, विभजितब्बा तीणिपि)।

सञ्‍ञोजनो  च नोसञ्‍ञोजनो च धम्मा सञ्‍ञोजनस्स धम्मस्स अधिपतिपच्‍चयेन पच्‍चयो। आरम्मणाधिपति – सञ्‍ञोजने च सम्पयुत्तके  च खन्धे गरुं कत्वा…पे॰… तीणि।

अनन्तरपच्‍चयो

२०. सञ्‍ञोजनो  धम्मो सञ्‍ञोजनस्स धम्मस्स अनन्तरपच्‍चयेन पच्‍चयो – पुरिमा पुरिमा सञ्‍ञोजना पच्छिमानं पच्छिमानं सञ्‍ञोजनानं अनन्तरपच्‍चयेन पच्‍चयो… तीणि।

नोसञ्‍ञोजनो धम्मो नोसञ्‍ञोजनस्स धम्मस्स अनन्तरपच्‍चयेन पच्‍चयो – पुरिमा पुरिमा नोसञ्‍ञोजना खन्धा पच्छिमानं…पे॰… फलसमापत्तिया अनन्तरपच्‍चयेन पच्‍चयो। (१)

नोसञ्‍ञोजनो धम्मो सञ्‍ञोजनस्स धम्मस्स अनन्तरपच्‍चयेन पच्‍चयो – पुरिमा पुरिमा नोसञ्‍ञोजना खन्धा पच्छिमानं पच्छिमानं सञ्‍ञोजनानं अनन्तरपच्‍चयेन पच्‍चयो; आवज्‍जना सञ्‍ञोजनानं अनन्तरपच्‍चयेन पच्‍चयो (एवं द्वेपि कातब्बा)। (३)

सञ्‍ञोजनो च नोसञ्‍ञोजनो च धम्मा सञ्‍ञोजनस्स धम्मस्स अनन्तरपच्‍चयेन पच्‍चयो… तीणि।

समनन्तरपच्‍चयादि

२१. सञ्‍ञोजनो धम्मो सञ्‍ञोजनस्स धम्मस्स समनन्तरपच्‍चयेन पच्‍चयो… नव… सहजातपच्‍चयेन पच्‍चयो… नव… अञ्‍ञमञ्‍ञपच्‍चयेन पच्‍चयो… नव… निस्सयपच्‍चयेन पच्‍चयो… नव।

उपनिस्सयपच्‍चयो

२२. सञ्‍ञोजनो धम्मो सञ्‍ञोजनस्स धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो – सञ्‍ञोजना सञ्‍ञोजनानं उपनिस्सयपच्‍चयेन पच्‍चयो (एवं तीणिपि)।

२३. नोसञ्‍ञोजनो  धम्मो नोसञ्‍ञोजनस्स धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो – सद्धं उपनिस्साय  दानं देति…पे॰… समापत्तिं उप्पादेति, मानं जप्पेति, दिट्ठिं गण्हाति; सीलं…पे॰… पञ्‍ञं, रागं…पे॰… पत्थनं…पे॰… सेनासनं उपनिस्साय दानं देति…पे॰… सङ्घं भिन्दति; सद्धा…पे॰… सेनासनं सद्धाय…पे॰… फलसमापत्तिया उपनिस्सयपच्‍चयेन पच्‍चयो। (१)

नोसञ्‍ञोजनो धम्मो सञ्‍ञोजनस्स धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो – सद्धं उपनिस्साय मानं जप्पेति, दिट्ठिं गण्हाति; सीलं…पे॰… सेनासनं उपनिस्साय पाणं हनति…पे॰… सङ्घं भिन्दति; सद्धा…पे॰… सेनासनं रागस्स…पे॰… पत्थनाय उपनिस्सयपच्‍चयेन पच्‍चयो। (२)

नोसञ्‍ञोजनो धम्मो सञ्‍ञोजनस्स च नोसञ्‍ञोजनस्स च धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो – सद्धं उपनिस्साय मानं जप्पेति, दिट्ठिं गण्हाति; सीलं…पे॰… सेनासनं उपनिस्साय पाणं हनति…पे॰… सङ्घं भिन्दति; सद्धा…पे॰… सेनासनं सञ्‍ञोजनानं सम्पयुत्तकानञ्‍च खन्धानं उपनिस्सयपच्‍चयेन पच्‍चयो। (३)

सञ्‍ञोजनो च नोसञ्‍ञोजनो च धम्मा सञ्‍ञोजनस्स धम्मस्स उपनिस्सयपच्‍चयेन पच्‍चयो… तीणि।

पुरेजातपच्‍चयो

२४. नोसञ्‍ञोजनो धम्मो नोसञ्‍ञोजनस्स धम्मस्स पुरेजातपच्‍चयेन पच्‍चयो – आरम्मणपुरेजातं, वत्थुपुरेजातं। आरम्मणपुरेजातं – चक्खुं…पे॰… वत्थुं अनिच्‍चतो…पे॰… दोमनस्सं उप्पज्‍जति; दिब्बेन  चक्खुना रूपं पस्सति, दिब्बाय सोतधातुया सद्दं सुणाति, रूपायतनं चक्खुविञ्‍ञाणस्स…पे॰… फोट्ठब्बायतनं कायविञ्‍ञाणस्स…पे॰…। वत्थुपुरेजातं – चक्खायतनं चक्खुविञ्‍ञाणस्स…पे॰… कायायतनं कायविञ्‍ञाणस्स…पे॰… वत्थु नोसञ्‍ञोजनानं खन्धानं पुरेजातपच्‍चयेन पच्‍चयो। (१)

नोसञ्‍ञोजनो  धम्मो सञ्‍ञोजनस्स धम्मस्स पुरेजातपच्‍चयेन पच्‍चयो – आरम्मणपुरेजातं, वत्थुपुरेजातं। आरम्मणपुरेजातं – चक्खुं…पे॰… वत्थुं अस्सादेति अभिनन्दति, तं आरब्भ रागो उप्पज्‍जति…पे॰… दोमनस्सं उप्पज्‍जति। वत्थुपुरेजातं – वत्थु सञ्‍ञोजनानं पुरेजातपच्‍चयेन पच्‍चयो। (२)

नोसञ्‍ञोजनो धम्मो सञ्‍ञोजनस्स च नोसञ्‍ञोजनस्स च धम्मस्स पुरेजातपच्‍चयेन पच्‍चयो – आरम्मणपुरेजातं, वत्थुपुरेजातं। आरम्मणपुरेजातं – चक्खुं…पे॰… वत्थुं अस्सादेति, अभिनन्दति, तं आरब्भ सञ्‍ञोजना च सम्पयुत्तका च खन्धा उप्पज्‍जन्ति। वत्थुपुरेजातं – वत्थु सञ्‍ञोजनानं सम्पयुत्तकानञ्‍च खन्धानं पुरेजातपच्‍चयेन पच्‍चयो। (३)

पच्छाजातपच्‍चयो

२५. सञ्‍ञोजनो धम्मो नोसञ्‍ञोजनस्स धम्मस्स पच्छाजातपच्‍चयेन पच्‍चयो… एकं।

नोसञ्‍ञोजनो धम्मो नोसञ्‍ञोजनस्स धम्मस्स पच्छाजातपच्‍चयेन पच्‍चयो…पे॰…। (१)

सञ्‍ञोजनो च नोसञ्‍ञोजनो च धम्मा नोसञ्‍ञोजनस्स धम्मस्स पच्छाजातपच्‍चयेन पच्‍चयो…पे॰…। (१)

आसेवनपच्‍चयो

२६. सञ्‍ञोजनो  धम्मो सञ्‍ञोजनस्स धम्मस्स आसेवनपच्‍चयेन पच्‍चयो… नव।

कम्मपच्‍चयादि

२७. नोसञ्‍ञोजनो धम्मो नोसञ्‍ञोजनस्स धम्मस्स कम्मपच्‍चयेन पच्‍चयो… तीणि… विपाकपच्‍चयेन पच्‍चयो… एकं… आहारपच्‍चयेन पच्‍चयो… तीणि… इन्द्रियपच्‍चयेन पच्‍चयो… तीणि… झानपच्‍चयेन पच्‍चयो… तीणि… मग्गपच्‍चयेन पच्‍चयो… नव… सम्पयुत्तपच्‍चयेन पच्‍चयो… नव।

विप्पयुत्तपच्‍चयो

२८. सञ्‍ञोजनो  धम्मो नोसञ्‍ञोजनस्स धम्मस्स विप्पयुत्तपच्‍चयेन पच्‍चयो – सहजातं, पच्छाजातं (विभजितब्बं)। (१)

नोसञ्‍ञोजनो धम्मो नोसञ्‍ञोजनस्स धम्मस्स विप्पयुत्तपच्‍चयेन पच्‍चयो – सहजातं, पुरेजातं, पच्छाजातं (विभजितब्बं)। (१)

नोसञ्‍ञोजनो धम्मो सञ्‍ञोजनस्स धम्मस्स विप्पयुत्तपच्‍चयेन पच्‍चयो। पुरेजातं – वत्थु सञ्‍ञोजनानं विप्पयुत्तपच्‍चयेन पच्‍चयो। (२)

नोसञ्‍ञोजनो धम्मो सञ्‍ञोजनस्स च नोसञ्‍ञोजनस्स च धम्मस्स विप्पयुत्तपच्‍चयेन पच्‍चयो। पुरेजातं – वत्थु सञ्‍ञोजनानं सम्पयुत्तकानञ्‍च खन्धानं विप्पयुत्तपच्‍चयेन पच्‍चयो। (३)

सञ्‍ञोजनो च नोसञ्‍ञोजनो च धम्मा नोसञ्‍ञोजनस्स धम्मस्स विप्पयुत्तपच्‍चयेन पच्‍चयो – सहजातं, पच्छाजातं (विभजितब्बं)। (१)

अत्थिपच्‍चयो

२९. सञ्‍ञोजनो धम्मो सञ्‍ञोजनस्स धम्मस्स अत्थिपच्‍चयेन पच्‍चयो… एकं (पटिच्‍चसदिसं)। (१)

सञ्‍ञोजनो धम्मो नोसञ्‍ञोजनस्स धम्मस्स  अत्थिपच्‍चयेन पच्‍चयो – सहजातं, पच्छाजातं (संखित्तं)। (२)

सञ्‍ञोजनो धम्मो सञ्‍ञोजनस्स च नोसञ्‍ञोजनस्स च धम्मस्स अत्थिपच्‍चयेन पच्‍चयो (पटिच्‍चसदिसं)। (३)

३०. नोसञ्‍ञोजनो  धम्मो नोसञ्‍ञोजनस्स धम्मस्स अत्थिपच्‍चयेन पच्‍चयो – सहजातं, पुरेजातं, पच्छाजातं, आहारं, इन्द्रियं (संखित्तं)। (१)

नोसञ्‍ञोजनो धम्मो सञ्‍ञोजनस्स धम्मस्स अत्थिपच्‍चयेन पच्‍चयो – सहजातं, पुरेजातं। सहजाता – नोसञ्‍ञोजना खन्धा सम्पयुत्तकानं सञ्‍ञोजनानं अत्थिपच्‍चयेन पच्‍चयो। पुरेजातं – चक्खुं…पे॰… वत्थुं अस्सादेति अभिनन्दति, तं आरब्भ रागो उप्पज्‍जति…पे॰… दोमनस्सं उप्पज्‍जति, वत्थु सञ्‍ञोजनानं अत्थिपच्‍चयेन पच्‍चयो। (२)

नोसञ्‍ञोजनो  धम्मो सञ्‍ञोजनस्स च नोसञ्‍ञोजनस्स च धम्मस्स अत्थिपच्‍चयेन पच्‍चयो – सहजातं, पुरेजातं। सहजातो – नोसञ्‍ञोजनो…पे॰… (संखित्तं, आसवसदिसं)। (३)

३१. सञ्‍ञोजनो च नोसञ्‍ञोजनो च धम्मा सञ्‍ञोजनस्स धम्मस्स अत्थिपच्‍चयेन पच्‍चयो – सहजातं, पुरेजातं (आसवसदिसं)। (१)

सञ्‍ञोजनो च नोसञ्‍ञोजनो च धम्मा नोसञ्‍ञोजनस्स धम्मस्स अत्थिपच्‍चयेन पच्‍चयो – सहजातं, पुरेजातं, पच्छाजातं, आहारं, इन्द्रियं (विभजितब्बं आसवसदिसं)। (२)

सञ्‍ञोजनो च नोसञ्‍ञोजनो च धम्मा सञ्‍ञोजनस्स च नोसञ्‍ञोजनस्स च धम्मस्स अत्थिपच्‍चयेन पच्‍चयो – सहजातं, पुरेजातं (विभजितब्बं आसवसदिसं)। (३)

१. पच्‍चयानुलोमं

२. सङ्ख्यावारो

सुद्धं

३२. हेतुया  चत्तारि, आरम्मणे नव, अधिपतिया नव, अनन्तरे नव, समनन्तरे नव, सहजाते नव, अञ्‍ञमञ्‍ञे नव, निस्सये नव, उपनिस्सये नव, पुरेजाते तीणि, पच्छाजाते  तीणि, आसेवने नव, कम्मे तीणि, विपाके एकं, आहारे तीणि, इन्द्रिये तीणि, झाने तीणि, मग्गे नव, सम्पयुत्ते नव, विप्पयुत्ते पञ्‍च, अत्थिया नव, नत्थिया नव, विगते नव, अविगते नव।

अनुलोमं।

पच्‍चनीयुद्धारो

३३. सञ्‍ञोजनो धम्मो सञ्‍ञोजनस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो। (१)

सञ्‍ञोजनो धम्मो नोसञ्‍ञोजनस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पच्छाजातपच्‍चयेन पच्‍चयो। (२)

सञ्‍ञोजनो  धम्मो सञ्‍ञोजनस्स च नोसञ्‍ञोजनस्स च धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो। (३)

३४. नोसञ्‍ञोजनो धम्मो नोसञ्‍ञोजनस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन पच्‍चयो… पच्छाजातपच्‍चयेन पच्‍चयो… कम्मपच्‍चयेन पच्‍चयो… आहारपच्‍चयेन पच्‍चयो… इन्द्रियपच्‍चयेन पच्‍चयो। (१)

नोसञ्‍ञोजनो धम्मो सञ्‍ञोजनस्स धम्मस्स आरम्मणपच्‍चयेन पच्‍चयो… सहजातपच्‍चयेन  पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन पच्‍चयो। (२)

नोसञ्‍ञोजनो धम्मो सञ्‍ञोजनस्स च नोसञ्‍ञोजनस्स च धम्मस्स आरम्मणपच्‍चयेन पच्‍चयो … सहजातपच्‍चयेन पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन पच्‍चयो। (३)

३५. सञ्‍ञोजनो च नोसञ्‍ञोजनो च धम्मा सञ्‍ञोजनस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो। (१)

सञ्‍ञोजनो च नोसञ्‍ञोजनो च धम्मा नोसञ्‍ञोजनस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पच्छाजातपच्‍चयेन पच्‍चयो। (२)

सञ्‍ञोजनो च नोसञ्‍ञोजनो च धम्मा सञ्‍ञोजनस्स च नोसञ्‍ञोजनस्स च धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो। (३)

२. पच्‍चयपच्‍चनीयं

२. सङ्ख्यावारो

३६. नहेतुया नव, नआरम्मणे नव (सब्बत्थ नव), नोअविगते नव।

३. पच्‍चयानुलोमपच्‍चनीयं

हेतुदुकं

३७. हेतुपच्‍चया  नआरम्मणे चत्तारि…पे॰… नसमनन्तरे चत्तारि, नअञ्‍ञमञ्‍ञे द्वे, नउपनिस्सये चत्तारि…पे॰… नमग्गे चत्तारि, नसम्पयुत्ते द्वे, नविप्पयुत्ते चत्तारि, नोनत्थिया चत्तारि, नोविगते चत्तारि।

४. पच्‍चयपच्‍चनीयानुलोमं

नहेतुदुकं

३८. नहेतुपच्‍चया  आरम्मणे नव, अधिपतिया नव (अनुलोममातिका), अविगते नव।

सञ्‍ञोजनदुकं निट्ठितं।

२१. सञ्‍ञोजनियदुकं

१-७. पटिच्‍चवारादि

३९. सञ्‍ञोजनियं  धम्मं पटिच्‍च सञ्‍ञोजनियो धम्मो उप्पज्‍जति हेतुपच्‍चया – सञ्‍ञोजनियं एकं खन्धं पटिच्‍च तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… पटिसन्धिक्खणे…पे॰… खन्धे पटिच्‍च वत्थु, वत्थुं पटिच्‍च खन्धा, एकं महाभूतं…पे॰…।

(चूळन्तरदुके लोकियदुकसदिसं, निन्‍नानाकरणं।)

सञ्‍ञोजनियदुकं निट्ठितं।

२२. सञ्‍ञोजनसम्पयुत्तदुकं

१. पटिच्‍चवारो

१. पच्‍चयानुलोमं

१. विभङ्गवारो

हेतुपच्‍चयो

४०. सञ्‍ञोजनसम्पयुत्तं  धम्मं पटिच्‍च सञ्‍ञोजनसम्पयुत्तो धम्मो उप्पज्‍जति हेतुपच्‍चया – सञ्‍ञोजनसम्पयुत्तं एकं खन्धं पटिच्‍च तयो खन्धा…पे॰… द्वे खन्धे…पे॰…। (१)

सञ्‍ञोजनसम्पयुत्तं  धम्मं पटिच्‍च सञ्‍ञोजनविप्पयुत्तो धम्मो उप्पज्‍जति हेतुपच्‍चया – सञ्‍ञोजनसम्पयुत्ते खन्धे पटिच्‍च चित्तसमुट्ठानं रूपं। (२)

सञ्‍ञोजनसम्पयुत्तं धम्मं पटिच्‍च सञ्‍ञोजनसम्पयुत्तो च सञ्‍ञोजनविप्पयुत्तो  च धम्मा उप्पज्‍जन्ति हेतुपच्‍चया – सञ्‍ञोजनसम्पयुत्तं एकं खन्धं पटिच्‍च तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰…। (३)

४१. सञ्‍ञोजनविप्पयुत्तं धम्मं पटिच्‍च सञ्‍ञोजनविप्पयुत्तो धम्मो उप्पज्‍जति हेतुपच्‍चया – सञ्‍ञोजनविप्पयुत्तं एकं खन्धं पटिच्‍च तयो खन्धा चित्तसमुट्ठानञ्‍च रूपं  …पे॰… द्वे खन्धे…पे॰… उद्धच्‍चसहगतं मोहं पटिच्‍च चित्तसमुट्ठानं रूपं; पटिसन्धिक्खणे…पे॰… एकं महाभूतं…पे॰…। (१)

सञ्‍ञोजनविप्पयुत्तं धम्मं पटिच्‍च सञ्‍ञोजनसम्पयुत्तो धम्मो उप्पज्‍जति हेतुपच्‍चया – उद्धच्‍चसहगतं मोहं पटिच्‍च सम्पयुत्तका खन्धा। (२)

सञ्‍ञोजनविप्पयुत्तं धम्मं पटिच्‍च सञ्‍ञोजनसम्पयुत्तो च सञ्‍ञोजनविप्पयुत्तो च धम्मा उप्पज्‍जन्ति हेतुपच्‍चया – उद्धच्‍चसहगतं मोहं पटिच्‍च सम्पयुत्तका खन्धा चित्तसमुट्ठानञ्‍च रूपं। (३)

४२. सञ्‍ञोजनसम्पयुत्तञ्‍च सञ्‍ञोजनविप्पयुत्तञ्‍च धम्मं पटिच्‍च सञ्‍ञोजनसम्पयुत्तो धम्मो उप्पज्‍जति हेतुपच्‍चया – उद्धच्‍चसहगतं एकं खन्धञ्‍च मोहञ्‍च पटिच्‍च तयो खन्धा…पे॰… द्वे खन्धे…पे॰…। (१)

सञ्‍ञोजनसम्पयुत्तञ्‍च सञ्‍ञोजनविप्पयुत्तञ्‍च धम्मं पटिच्‍च सञ्‍ञोजनविप्पयुत्तो धम्मो उप्पज्‍जति हेतुपच्‍चया – सञ्‍ञोजनसम्पयुत्ते खन्धे च महाभूते च पटिच्‍च चित्तसमुट्ठानं रूपं, उद्धच्‍चसहगते खन्धे च मोहञ्‍च पटिच्‍च चित्तसमुट्ठानं रूपं। (२)

सञ्‍ञोजनसम्पयुत्तञ्‍च सञ्‍ञोजनविप्पयुत्तञ्‍च धम्मं पटिच्‍च सञ्‍ञोजनसम्पयुत्तो च सञ्‍ञोजनविप्पयुत्तो च धम्मा उप्पज्‍जन्ति हेतुपच्‍चया  – उद्धच्‍चसहगतं एकं खन्धञ्‍च मोहञ्‍च पटिच्‍च तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰…। (३)

आरम्मणपच्‍चयो

४३. सञ्‍ञोजनसम्पयुत्तं  धम्मं पटिच्‍च सञ्‍ञोजनसम्पयुत्तो धम्मो उप्पज्‍जति आरम्मणपच्‍चया – सञ्‍ञोजनसम्पयुत्तं एकं खन्धं…पे॰… द्वे खन्धे…पे॰…। (१)

सञ्‍ञोजनसम्पयुत्तं  धम्मं पटिच्‍च सञ्‍ञोजनविप्पयुत्तो धम्मो उप्पज्‍जति आरम्मणपच्‍चया – उद्धच्‍चसहगते खन्धे पटिच्‍च उद्धच्‍चसहगतो मोहो। (२)

सञ्‍ञोजनसम्पयुत्तं धम्मं पटिच्‍च सञ्‍ञोजनसम्पयुत्तो च सञ्‍ञोजनविप्पयुत्तो च धम्मा उप्पज्‍जन्ति आरम्मणपच्‍चया – उद्धच्‍चसहगतं एकं खन्धं पटिच्‍च तयो खन्धा मोहो च…पे॰… द्वे खन्धे…पे॰…। (३)

४४. सञ्‍ञोजनविप्पयुत्तं धम्मं पटिच्‍च सञ्‍ञोजनविप्पयुत्तो धम्मो उप्पज्‍जति आरम्मणपच्‍चया – सञ्‍ञोजनविप्पयुत्तं एकं खन्धं पटिच्‍च तयो खन्धा…पे॰… द्वे खन्धे…पे॰… पटिसन्धिक्खणे…पे॰… वत्थुं पटिच्‍च खन्धा। (१)

सञ्‍ञोजनविप्पयुत्तं धम्मं पटिच्‍च सञ्‍ञोजनसम्पयुत्तो धम्मो उप्पज्‍जति आरम्मणपच्‍चया – उद्धच्‍चसहगतं मोहं पटिच्‍च सम्पयुत्तका खन्धा। (२)

सञ्‍ञोजनसम्पयुत्तञ्‍च सञ्‍ञोजनविप्पयुत्तञ्‍च धम्मं पटिच्‍च सञ्‍ञोजनसम्पयुत्तो धम्मो उप्पज्‍जति आरम्मणपच्‍चया – उद्धच्‍चसहगतं एकं खन्धञ्‍च मोहञ्‍च पटिच्‍च तयो खन्धा…पे॰… द्वे खन्धे…पे॰…। (१)

अधिपतिपच्‍चयो

४५. सञ्‍ञोजनसम्पयुत्तं धम्मं पटिच्‍च सञ्‍ञोजनसम्पयुत्तो धम्मो  उप्पज्‍जति अधिपतिपच्‍चया… तीणि।

सञ्‍ञोजनविप्पयुत्तं धम्मं पटिच्‍च सञ्‍ञोजनविप्पयुत्तो धम्मो उप्पज्‍जति अधिपतिपच्‍चया… एकं।

सञ्‍ञोजनसम्पयुत्तञ्‍च सञ्‍ञोजनविप्पयुत्तञ्‍च धम्मं पटिच्‍च सञ्‍ञोजनविप्पयुत्तो धम्मो उप्पज्‍जति अधिपतिपच्‍चया – सञ्‍ञोजनसम्पयुत्तके खन्धे च महाभूते च पटिच्‍च चित्तसमुट्ठानं रूपं। (१) (संखित्तं।)

१. पच्‍चयानुलोमं

२. सङ्ख्यावारो

सुद्धं

४६. हेतुया  नव, आरम्मणे छ, अधिपतिया पञ्‍च, अनन्तरे छ, समनन्तरे छ, सहजाते नव, अञ्‍ञमञ्‍ञे छ, निस्सये नव, उपनिस्सये छ, पुरेजाते छ, आसेवने छ, कम्मे नव, विपाके एकं, आहारे नव, इन्द्रिये नव, झाने नव, मग्गे नव, सम्पयुत्ते छ, विप्पयुत्ते नव, अत्थिया नव, नत्थिया छ, विगते छ, अविगते नव।

अनुलोमं।

२. पच्‍चयपच्‍चनीयं

१. विभङ्गवारो

नहेतुपच्‍चयो

४७. सञ्‍ञोजनसम्पयुत्तं धम्मं पटिच्‍च सञ्‍ञोजनसम्पयुत्तो धम्मो उप्पज्‍जति नहेतुपच्‍चया – विचिकिच्छासहगते खन्धे पटिच्‍च विचिकिच्छासहगतो मोहो। (१)

सञ्‍ञोजनसम्पयुत्तं धम्मं पटिच्‍च सञ्‍ञोजनविप्पयुत्तो धम्मो उप्पज्‍जति नहेतुपच्‍चया – उद्धच्‍चसहगते खन्धे पटिच्‍च उद्धच्‍चसहगतो मोहो। (२)

सञ्‍ञोजनविप्पयुत्तं धम्मं पटिच्‍च सञ्‍ञोजनविप्पयुत्तो धम्मो उप्पज्‍जति नहेतुपच्‍चया – अहेतुकं सञ्‍ञोजनविप्पयुत्तं एकं खन्धं…पे॰… (याव असञ्‍ञसत्ता, संखित्तं)। (१)

२. पच्‍चयपच्‍चनीयं

२. सङ्ख्यावारो

सुद्धं

४८. नहेतुया  तीणि, नआरम्मणे तीणि, नअधिपतिया नव, नअनन्तरे तीणि, नसमनन्तरे तीणि, नअञ्‍ञमञ्‍ञे तीणि, नउपनिस्सये तीणि, नपुरेजाते सत्त, नपच्छाजाते नव, नआसेवने नव, नकम्मे चत्तारि, नविपाके नव, नआहारे एकं, नइन्द्रिये एकं, नझाने एकं, नमग्गे एकं, नसम्पयुत्ते तीणि, नविप्पयुत्ते छ, नोनत्थिया तीणि, नोविगते तीणि।

पच्‍चनीयं।

३. पच्‍चयानुलोमपच्‍चनीयं

हेतुदुकं

४९. हेतुपच्‍चया नआरम्मणे तीणि, नअधिपतिया नव…पे॰… नउपनिस्सये तीणि, नपुरेजाते छ, नपच्छाजाते नव, नआसेवने नव, नकम्मे चत्तारि, नविपाके नव, नसम्पयुत्ते तीणि, नविप्पयुत्ते चत्तारि, नोनत्थिया तीणि, नोविगते तीणि।

४. पच्‍चयपच्‍चनीयानुलोमं

नहेतुदुकं

५०. नहेतुपच्‍चया आरम्मणे तीणि…पे॰… विपाके एकं, आहारे तीणि…पे॰… मग्गे द्वे…पे॰… अविगते तीणि।

२. सहजातवारो

(सहजातवारो पटिच्‍चवारसदिसो।)

३. पच्‍चयवारो

१. पच्‍चयानुलोमं

१. विभङ्गवारो

हेतुपच्‍चयो

५१. सञ्‍ञोजनसम्पयुत्तं  धम्मं पच्‍चया सञ्‍ञोजनसम्पयुत्तो धम्मो उप्पज्‍जति हेतुपच्‍चया… तीणि (पटिच्‍चसदिसं)।

सञ्‍ञोजनविप्पयुत्तं  धम्मं पच्‍चया सञ्‍ञोजनविप्पयुत्तो धम्मो उप्पज्‍जति हेतुपच्‍चया (याव पटिसन्धि), एकं महाभूतं…पे॰… वत्थुं पच्‍चया सञ्‍ञोजनविप्पयुत्ता खन्धा, वत्थुं पच्‍चया उद्धच्‍चसहगतो मोहो। (१)

सञ्‍ञोजनविप्पयुत्तं धम्मं पच्‍चया सञ्‍ञोजनसम्पयुत्तो धम्मो  उप्पज्‍जति हेतुपच्‍चया – वत्थुं पच्‍चया सञ्‍ञोजनसम्पयुत्तका खन्धा, उद्धच्‍चसहगतं मोहं पच्‍चया सम्पयुत्तका खन्धा। (२)

सञ्‍ञोजनविप्पयुत्तं धम्मं पच्‍चया सञ्‍ञोजनसम्पयुत्तो च सञ्‍ञोजनविप्पयुत्तो च धम्मा उप्पज्‍जन्ति हेतुपच्‍चया – वत्थुं पच्‍चया सञ्‍ञोजनसम्पयुत्तका खन्धा, महाभूते पच्‍चया चित्तसमुट्ठानं रूपं, उद्धच्‍चसहगतं मोहं पच्‍चया सम्पयुत्तका खन्धा चित्तसमुट्ठानञ्‍च रूपं। (३)

५२. सञ्‍ञोजनसम्पयुत्तञ्‍च सञ्‍ञोजनविप्पयुत्तञ्‍च धम्मं पच्‍चया सञ्‍ञोजनसम्पयुत्तो धम्मो उप्पज्‍जति हेतुपच्‍चया – सञ्‍ञोजनसम्पयुत्तं एकं खन्धञ्‍च वत्थुञ्‍च पच्‍चया तयो खन्धा  …पे॰… द्वे खन्धे…पे॰… उद्धच्‍चसहगतं एकं खन्धञ्‍च मोहञ्‍च पच्‍चया तयो खन्धा…पे॰… द्वे खन्धे…पे॰…। (१)

सञ्‍ञोजनसम्पयुत्तञ्‍च सञ्‍ञोजनविप्पयुत्तञ्‍च धम्मं पच्‍चया सञ्‍ञोजनविप्पयुत्तो धम्मो उप्पज्‍जति हेतुपच्‍चया – सञ्‍ञोजनसम्पयुत्ते खन्धे च महाभूते च पच्‍चया चित्तसमुट्ठानं रूपं, उद्धच्‍चसहगते खन्धे च मोहञ्‍च पच्‍चया चित्तसमुट्ठानं रूपं। (२)

सञ्‍ञोजनसम्पयुत्तञ्‍च सञ्‍ञोजनविप्पयुत्तञ्‍च धम्मं पच्‍चया सञ्‍ञोजनसम्पयुत्तो च सञ्‍ञोजनविप्पयुत्तो च धम्मा उप्पज्‍जन्ति हेतुपच्‍चया – सञ्‍ञोजनसम्पयुत्तं एकं खन्धञ्‍च वत्थुञ्‍च पच्‍चया तयो खन्धा…पे॰… द्वे खन्धे…पे॰… सञ्‍ञोजनसम्पयुत्ते खन्धे च महाभूते च पच्‍चया चित्तसमुट्ठानं रूपं, उद्धच्‍चसहगतं एकं खन्धञ्‍च मोहञ्‍च पच्‍चया तयो खन्धा चित्तसमुट्ठानञ्‍च  रूपं…पे॰… द्वे खन्धे…पे॰…। (३)

आरम्मणपच्‍चयो

५३. सञ्‍ञोजनसम्पयुत्तं धम्मं पच्‍चया सञ्‍ञोजनसम्पयुत्तो धम्मो उप्पज्‍जति आरम्मणपच्‍चया… तीणि (पटिच्‍चसदिसा)।

सञ्‍ञोजनविप्पयुत्तं धम्मं पच्‍चया सञ्‍ञोजनविप्पयुत्तो धम्मो उप्पज्‍जति आरम्मणपच्‍चया (याव पटिसन्धि), वत्थुं पच्‍चया सञ्‍ञोजनविप्पयुत्ता खन्धा, चक्खायतनं पच्‍चया चक्खुविञ्‍ञाणं…पे॰… कायायतनं पच्‍चया कायविञ्‍ञाणं, वत्थुं पच्‍चया सञ्‍ञोजनविप्पयुत्ता खन्धा, वत्थुं पच्‍चया उद्धच्‍चसहगतो मोहो। (१)

सञ्‍ञोजनविप्पयुत्तं धम्मं पच्‍चया सञ्‍ञोजनसम्पयुत्तो धम्मो उप्पज्‍जति आरम्मणपच्‍चया – वत्थुं पच्‍चया सञ्‍ञोजनसम्पयुत्तका खन्धा, उद्धच्‍चसहगतं मोहं पच्‍चया सम्पयुत्तका खन्धा। (२)

सञ्‍ञोजनविप्पयुत्तं  धम्मं पच्‍चया सञ्‍ञोजनसम्पयुत्तो च सञ्‍ञोजनविप्पयुत्तो च धम्मा उप्पज्‍जन्ति आरम्मणपच्‍चया – वत्थुं पच्‍चया उद्धच्‍चसहगता खन्धा च मोहो च। (३)

५४. सञ्‍ञोजनसम्पयुत्तञ्‍च सञ्‍ञोजनविप्पयुत्तञ्‍च धम्मं पच्‍चया सञ्‍ञोजनसम्पयुत्तो धम्मो उप्पज्‍जति आरम्मणपच्‍चया – सञ्‍ञोजनसम्पयुत्तं एकं खन्धञ्‍च वत्थुञ्‍च पच्‍चया तयो खन्धा…पे॰… द्वे खन्धे…पे॰… उद्धच्‍चसहगतं एकं खन्धञ्‍च मोहञ्‍च पच्‍चया तयो खन्धा…पे॰… द्वे खन्धे…पे॰…। (१)

सञ्‍ञोजनसम्पयुत्तञ्‍च सञ्‍ञोजनविप्पयुत्तञ्‍च धम्मं पच्‍चया सञ्‍ञोजनविप्पयुत्तो धम्मो उप्पज्‍जति आरम्मणपच्‍चया – उद्धच्‍चसहगते  खन्धे च वत्थुञ्‍च पच्‍चया उद्धच्‍चसहगतो मोहो। (२)

सञ्‍ञोजनसम्पयुत्तञ्‍च सञ्‍ञोजनविप्पयुत्तञ्‍च धम्मं पच्‍चया सञ्‍ञोजनसम्पयुत्तो च सञ्‍ञोजनविप्पयुत्तो च धम्मा उप्पज्‍जन्ति आरम्मणपच्‍चया – उद्धच्‍चसहगतं एकं खन्धञ्‍च वत्थुञ्‍च पच्‍चया तयो खन्धा मोहो च…पे॰… द्वे खन्धे…पे॰…। (३)

अधिपतिपच्‍चयादि

५५. सञ्‍ञोजनसम्पयुत्तं धम्मं पच्‍चया सञ्‍ञोजनसम्पयुत्तो धम्मो उप्पज्‍जति अधिपतिपच्‍चया…पे॰… अविगतपच्‍चया…पे॰…।

१. पच्‍चयानुलोमं

२. सङ्ख्यावारो

सुद्धं

५६. हेतुया नव, आरम्मणे नव, अधिपतिया नव (सब्बत्थ नव), विपाके एकं, आहारे नव…पे॰… अविगते नव।

अनुलोमं।

२. पच्‍चयपच्‍चनीयं

१. विभङ्गवारो

नहेतुपच्‍चयो

५७. सञ्‍ञोजनसम्पयुत्तं  धम्मं पच्‍चया सञ्‍ञोजनसम्पयुत्तो धम्मो उप्पज्‍जति नहेतुपच्‍चया – विचिकिच्छासहगते खन्धे पच्‍चया विचिकिच्छासहगतो मोहो। (१)

सञ्‍ञोजनसम्पयुत्तं धम्मं पच्‍चया सञ्‍ञोजनविप्पयुत्तो धम्मो उप्पज्‍जति नहेतुपच्‍चया – उद्धच्‍चसहगते खन्धे पच्‍चया उद्धच्‍चसहगतो मोहो। (२)

५८. सञ्‍ञोजनविप्पयुत्तं धम्मं पच्‍चया सञ्‍ञोजनविप्पयुत्तो धम्मो उप्पज्‍जति नहेतुपच्‍चया – अहेतुकं सञ्‍ञोजनविप्पयुत्तं एकं खन्धं…पे॰… (याव असञ्‍ञसत्ता), चक्खायतनं पच्‍चया चक्खुविञ्‍ञाणं…पे॰… कायायतनं पच्‍चया कायविञ्‍ञाणं, वत्थुं पच्‍चया अहेतुका सञ्‍ञोजनविप्पयुत्ता खन्धा च उद्धच्‍चसहगतो मोहो च। (१)

सञ्‍ञोजनविप्पयुत्तं धम्मं पच्‍चया सञ्‍ञोजनसम्पयुत्तो धम्मो उप्पज्‍जति नहेतुपच्‍चया – वत्थुं  पच्‍चया विचिकिच्छासहगतो मोहो। (२)

५९. सञ्‍ञोजनसम्पयुत्तञ्‍च सञ्‍ञोजनविप्पयुत्तञ्‍च धम्मं पच्‍चया सञ्‍ञोजनसम्पयुत्तो धम्मो उप्पज्‍जति नहेतुपच्‍चया – विचिकिच्छासहगते खन्धे च वत्थुञ्‍च पच्‍चया विचिकिच्छासहगतो मोहो। (१)

सञ्‍ञोजनसम्पयुत्तञ्‍च सञ्‍ञोजनविप्पयुत्तञ्‍च धम्मं पच्‍चया सञ्‍ञोजनविप्पयुत्तो धम्मो उप्पज्‍जति नहेतुपच्‍चया – उद्धच्‍चसहगते खन्धे च वत्थुञ्‍च पच्‍चया उद्धच्‍चसहगतो मोहो (संखित्तं)। (२)

२. पच्‍चयपच्‍चनीयं

२. सङ्ख्यावारो

सुद्धं

६०. नहेतुया  छ, नआरम्मणे तीणि, नअधिपतिया नव, नअनन्तरे तीणि, नसमनन्तरे तीणि, नअञ्‍ञमञ्‍ञे तीणि, नउपनिस्सये तीणि, नपुरेजाते सत्त, नपच्छाजाते नव, नआसेवने नव, नकम्मे चत्तारि, नविपाके  नव, नआहारे एकं, नइन्द्रिये एकं, नझाने एकं, नमग्गे एकं, नसम्पयुत्ते तीणि, नविप्पयुत्ते छ, नोनत्थिया तीणि, नोविगते तीणि।

३. पच्‍चयानुलोमपच्‍चनीयं

हेतुदुकं

६१. हेतुपच्‍चया नआरम्मणे तीणि, नअधिपतिया नव (संखित्तं, एवं कातब्बं)।

४. पच्‍चयपच्‍चनीयानुलोमं

नहेतुदुकं

६२. नहेतुपच्‍चया आरम्मणे छ (सब्बत्थ छ), विपाके एकं, आहारे छ…पे॰… मग्गे छ…पे॰… अविगते छ।

४. निस्सयवारो

(निस्सयवारोपि पच्‍चयवारसदिसो।)

५. संसट्ठवारो

१-४. पच्‍चयानुलोमादि

६३. सञ्‍ञोजनसम्पयुत्तं  धम्मं संसट्ठो सञ्‍ञोजनसम्पयुत्तो धम्मो  उप्पज्‍जति हेतुपच्‍चया – सञ्‍ञोजनसम्पयुत्तं एकं खन्धं संसट्ठा तयो खन्धा…पे॰… द्वे खन्धे…पे॰…।(१)

सञ्‍ञोजनविप्पयुत्तं धम्मं संसट्ठो सञ्‍ञोजनविप्पयुत्तो धम्मो उप्पज्‍जति हेतुपच्‍चया – सञ्‍ञोजनविप्पयुत्तं एकं खन्धं संसट्ठा तयो खन्धा…पे॰… द्वे खन्धे…पे॰… पटिसन्धिक्खणे…पे॰…। (१)

सञ्‍ञोजनविप्पयुत्तं धम्मं संसट्ठो सञ्‍ञोजनसम्पयुत्तो धम्मो उप्पज्‍जति हेतुपच्‍चया – उद्धच्‍चसहगतं मोहं संसट्ठा सम्पयुत्तका खन्धा। (२)

सञ्‍ञोजनसम्पयुत्तञ्‍च  सञ्‍ञोजनविप्पयुत्तञ्‍च धम्मं संसट्ठो सञ्‍ञोजनसम्पयुत्तो धम्मो उप्पज्‍जति हेतुपच्‍चया – उद्धच्‍चसहगतं एकं खन्धञ्‍च मोहञ्‍च संसट्ठा तयो खन्धा…पे॰… द्वे खन्धे…पे॰…। (१) (संखित्तं।)

६४. हेतुया चत्तारि, आरम्मणे छ, अधिपतिया द्वे, अनन्तरे छ, समनन्तरे छ…पे॰… अविगते छ।

६५. नहेतुया तीणि, नअधिपतिया छ, नपुरेजाते छ, नपच्छाजाते छ, नआसेवने छ, नकम्मे चत्तारि, नविपाके छ, नझाने एकं, नमग्गे एकं, नविप्पयुत्ते छ।

६. सम्पयुत्तवारो

(इतरे द्वे गणनापि सम्पयुत्तवारोपि कातब्बो।)

७. पञ्हावारो

१. पच्‍चयानुलोमं

१. विभङ्गवारो

हेतुपच्‍चयो

६६. सञ्‍ञोजनसम्पयुत्तो  धम्मो सञ्‍ञोजनसम्पयुत्तस्स धम्मस्स हेतुपच्‍चयेन पच्‍चयो – सञ्‍ञोजनसम्पयुत्ता हेतू सम्पयुत्तकानं खन्धानं हेतुपच्‍चयेन पच्‍चयो। (१)

सञ्‍ञोजनसम्पयुत्तो धम्मो  सञ्‍ञोजनविप्पयुत्तस्स धम्मस्स हेतुपच्‍चयेन पच्‍चयो – सञ्‍ञोजनसम्पयुत्ता हेतू चित्तसमुट्ठानानं रूपानं हेतुपच्‍चयेन पच्‍चयो। (२)

सञ्‍ञोजनसम्पयुत्तो धम्मो सञ्‍ञोजनसम्पयुत्तस्स च सञ्‍ञोजनविप्पयुत्तस्स च धम्मस्स हेतुपच्‍चयेन पच्‍चयो – सञ्‍ञोजनसम्पयुत्ता हेतू सम्पयुत्तकानं खन्धानं चित्तसमुट्ठानानञ्‍च रूपानं हेतुपच्‍चयेन पच्‍चयो। (३)

६७. सञ्‍ञोजनविप्पयुत्तो धम्मो सञ्‍ञोजनविप्पयुत्तस्स धम्मस्स हेतुपच्‍चयेन पच्‍चयो – सञ्‍ञोजनविप्पयुत्ता हेतू सम्पयुत्तकानं खन्धानं चित्तसमुट्ठानानञ्‍च रूपानं हेतुपच्‍चयेन पच्‍चयो, उद्धच्‍चसहगतो मोहो  चित्तसमुट्ठानानं रूपानं हेतुपच्‍चयेन पच्‍चयो; पटिसन्धिक्खणे…पे॰…। (१)

सञ्‍ञोजनविप्पयुत्तो धम्मो सञ्‍ञोजनसम्पयुत्तस्स धम्मस्स हेतुपच्‍चयेन पच्‍चयो – उद्धच्‍चसहगतो मोहो सम्पयुत्तकानं खन्धानं हेतुपच्‍चयेन पच्‍चयो। (२)

सञ्‍ञोजनविप्पयुत्तो धम्मो सञ्‍ञोजनसम्पयुत्तस्स च सञ्‍ञोजनविप्पयुत्तस्स च धम्मस्स हेतुपच्‍चयेन पच्‍चयो – उद्धच्‍चसहगतो मोहो सम्पयुत्तकानं खन्धानं चित्तसमुट्ठानानञ्‍च रूपानं हेतुपच्‍चयेन पच्‍चयो। (३)

आरम्मणपच्‍चयो

६८. सञ्‍ञोजनसम्पयुत्तो  धम्मो सञ्‍ञोजनसम्पयुत्तस्स धम्मस्स आरम्मणपच्‍चयेन पच्‍चयो – सञ्‍ञोजनसम्पयुत्ते खन्धे आरब्भ सञ्‍ञोजनसम्पयुत्तका खन्धा उप्पज्‍जन्ति। (मूलं कातब्बं) सञ्‍ञोजनसम्पयुत्ते खन्धे आरब्भ सञ्‍ञोजनविप्पयुत्ता खन्धा च मोहो  च उप्पज्‍जन्ति। (मूलं कातब्बं) सञ्‍ञोजनसम्पयुत्ते खन्धे आरब्भ उद्धच्‍चसहगता खन्धा च मोहो च उप्पज्‍जन्ति। (३)

६९. सञ्‍ञोजनविप्पयुत्तो धम्मो सञ्‍ञोजनविप्पयुत्तस्स धम्मस्स आरम्मणपच्‍चयेन पच्‍चयो – दानं दत्वा सीलं…पे॰… उपोसथकम्मं कत्वा तं पच्‍चवेक्खति, पुब्बे सुचिण्णानि…पे॰… झाना…पे॰… अरिया मग्गा वुट्ठहित्वा मग्गं पच्‍चवेक्खन्ति, फलं पच्‍चवेक्खन्ति, निब्बानं पच्‍चवेक्खन्ति, निब्बानं गोत्रभुस्स, वोदानस्स, मग्गस्स, फलस्स, आवज्‍जनाय आरम्मणपच्‍चयेन पच्‍चयो; अरिया सञ्‍ञोजनविप्पयुत्ते पहीने किलेसे पच्‍चवेक्खन्ति, विक्खम्भिते किलेसे पच्‍चवेक्खन्ति, पुब्बे समुदाचिण्णे किलेसे जानन्ति, चक्खुं…पे॰… वत्थुं सञ्‍ञोजनविप्पयुत्ते खन्धे च मोहञ्‍च अनिच्‍चतो…पे॰… विपस्सति…पे॰… दिब्बेन चक्खुना रूपं पस्सति, दिब्बाय सोतधातुया सद्दं सुणाति, चेतोपरियञाणेन सञ्‍ञोजनविप्पयुत्तचित्तसमङ्गिस्स चित्तं जानाति, आकासानञ्‍चायतनं विञ्‍ञाणञ्‍चायतनस्स…पे॰… रूपायतनं…पे॰… फोट्ठब्बायतनं…पे॰… सञ्‍ञोजनविप्पयुत्ता खन्धा इद्धिविधञाणस्स, चेतोपरियञाणस्स, पुब्बेनिवासानुस्सतिञाणस्स, यथाकम्मूपगञाणस्स, अनागतंसञाणस्स, आवज्‍जनाय मोहस्स च आरम्मणपच्‍चयेन पच्‍चयो। (१)

सञ्‍ञोजनविप्पयुत्तो धम्मो सञ्‍ञोजनसम्पयुत्तस्स धम्मस्स आरम्मणपच्‍चयेन पच्‍चयो – दानं दत्वा सीलं…पे॰… उपोसथकम्मं…पे॰… पुब्बे सुचिण्णानि…पे॰… झाना वुट्ठहित्वा  झानं…पे॰… चक्खुं…पे॰… वत्थुं सञ्‍ञोजनविप्पयुत्ते खन्धे च मोहञ्‍च अस्सादेति अभिनन्दति, तं आरब्भ रागो उप्पज्‍जति…पे॰… दोमनस्सं उप्पज्‍जति। (२)

सञ्‍ञोजनविप्पयुत्तो धम्मो सञ्‍ञोजनसम्पयुत्तस्स च सञ्‍ञोजनविप्पयुत्तस्स च धम्मस्स आरम्मणपच्‍चयेन  पच्‍चयो – चक्खुं…पे॰… वत्थुं सञ्‍ञोजनविप्पयुत्ते खन्धे च मोहञ्‍च आरब्भ उद्धच्‍चसहगता खन्धा च मोहो च उप्पज्‍जन्ति। (३)

७०. सञ्‍ञोजनसम्पयुत्तो च सञ्‍ञोजनविप्पयुत्तो च धम्मा सञ्‍ञोजनसम्पयुत्तस्स धम्मस्स आरम्मणपच्‍चयेन पच्‍चयो – उद्धच्‍चसहगते खन्धे च मोहञ्‍च आरब्भ सञ्‍ञोजनसम्पयुत्तका खन्धा उप्पज्‍जन्ति। (मूलं कातब्बं) उद्धच्‍चसहगते खन्धे च मोहञ्‍च आरब्भ सञ्‍ञोजनविप्पयुत्ता खन्धा च मोहो च उप्पज्‍जन्ति। (मूलं कातब्बं) उद्धच्‍चसहगते खन्धे च मोहञ्‍च आरब्भ उद्धच्‍चसहगता खन्धा च मोहो च उप्पज्‍जन्ति। (३)

अधिपतिपच्‍चयो

७१. सञ्‍ञोजनसम्पयुत्तो धम्मो सञ्‍ञोजनसम्पयुत्तस्स धम्मस्स अधिपतिपच्‍चयेन पच्‍चयो – आरम्मणाधिपति, सहजाताधिपति। आरम्मणाधिपति – रागं…पे॰… दिट्ठिं गरुं कत्वा अस्सादेति अभिनन्दति, तं गरुं कत्वा रागो उप्पज्‍जति, दिट्ठि उप्पज्‍जति। सहजाताधिपति – सञ्‍ञोजनसम्पयुत्ताधिपति सम्पयुत्तकानं खन्धानं अधिपतिपच्‍चयेन पच्‍चयो। (१)

सञ्‍ञोजनसम्पयुत्तो धम्मो सञ्‍ञोजनविप्पयुत्तस्स धम्मस्स अधिपतिपच्‍चयेन पच्‍चयो। सहजाताधिपति – सञ्‍ञोजनसम्पयुत्ताधिपति  चित्तसमुट्ठानानं रूपानं अधिपतिपच्‍चयेन पच्‍चयो। (२)

सञ्‍ञोजनसम्पयुत्तो  धम्मो सञ्‍ञोजनसम्पयुत्तस्स च सञ्‍ञोजनविप्पयुत्तस्स च धम्मस्स अधिपतिपच्‍चयेन पच्‍चयो। सहजाताधिपति – सञ्‍ञोजनसम्पयुत्ताधिपति सम्पयुत्तकानं खन्धानं चित्तसमुट्ठानानञ्‍च रूपानं अधिपतिपच्‍चयेन पच्‍चयो। (३)

७२. सञ्‍ञोजनविप्पयुत्तो धम्मो सञ्‍ञोजनविप्पयुत्तस्स धम्मस्स अधिपतिपच्‍चयेन पच्‍चयो – आरम्मणाधिपति, सहजाताधिपति। आरम्मणाधिपति – दानं दत्वा सीलं…पे॰… उपोसथकम्मं कत्वा तं गरुं कत्वा पच्‍चवेक्खति, पुब्बे सुचिण्णानि…पे॰… झाना…पे॰… अरिया  मग्गा…पे॰… फलं…पे॰… निब्बानं…पे॰… निब्बानं गोत्रभुस्स, वोदानस्स, मग्गस्स, फलस्स अधिपतिपच्‍चयेन पच्‍चयो। सहजाताधिपति – सञ्‍ञोजनविप्पयुत्ताधिपति सम्पयुत्तकानं खन्धानं चित्तसमुट्ठानानञ्‍च रूपानं अधिपतिपच्‍चयेन पच्‍चयो। (१)

सञ्‍ञोजनविप्पयुत्तो धम्मो सञ्‍ञोजनसम्पयुत्तस्स धम्मस्स अधिपतिपच्‍चयेन पच्‍चयो। आरम्मणाधिपति – दानं दत्वा सीलं…पे॰… उपोसथकम्मं कत्वा तं गरुं कत्वा अस्सादेति अभिनन्दति, तं गरुं कत्वा रागो उप्पज्‍जति, दिट्ठि उप्पज्‍जति, पुब्बे सुचिण्णानि…पे॰… झाना…पे॰… चक्खुं…पे॰… वत्थुं सञ्‍ञोजनविप्पयुत्ते खन्धे गरुं कत्वा अस्सादेति अभिनन्दति, तं गरुं कत्वा रागो उप्पज्‍जति, दिट्ठि उप्पज्‍जति। (२)

अनन्तरपच्‍चयो

७३. सञ्‍ञोजनसम्पयुत्तो धम्मो सञ्‍ञोजनसम्पयुत्तस्स धम्मस्स अनन्तरपच्‍चयेन पच्‍चयो – पुरिमा पुरिमा सञ्‍ञोजनसम्पयुत्ता  खन्धा पच्छिमानं पच्छिमानं सञ्‍ञोजनसम्पयुत्तकानं खन्धानं अनन्तरपच्‍चयेन पच्‍चयो। (१)

सञ्‍ञोजनसम्पयुत्तो धम्मो सञ्‍ञोजनविप्पयुत्तस्स धम्मस्स अनन्तरपच्‍चयेन पच्‍चयो – पुरिमा पुरिमा उद्धच्‍चसहगता खन्धा पच्छिमस्स पच्छिमस्स उद्धच्‍चसहगतस्स मोहस्स अनन्तरपच्‍चयेन पच्‍चयो; सञ्‍ञोजनसम्पयुत्ता खन्धा वुट्ठानस्स अनन्तरपच्‍चयेन पच्‍चयो। (२)

सञ्‍ञोजनसम्पयुत्तो धम्मो सञ्‍ञोजनसम्पयुत्तस्स च सञ्‍ञोजनविप्पयुत्तस्स च धम्मस्स अनन्तरपच्‍चयेन पच्‍चयो – पुरिमा पुरिमा उद्धच्‍चसहगता  खन्धा पच्छिमानं पच्छिमानं उद्धच्‍चसहगतानं खन्धानं मोहस्स च अनन्तरपच्‍चयेन पच्‍चयो। (३)

७४. सञ्‍ञोजनविप्पयुत्तो धम्मो सञ्‍ञोजनविप्पयुत्तस्स धम्मस्स अनन्तरपच्‍चयेन पच्‍चयो – पुरिमो पुरिमो उद्धच्‍चसहगतो मोहो पच्छिमस्स पच्छिमस्स उद्धच्‍चसहगतस्स मोहस्स अनन्तरपच्‍चयेन पच्‍चयो; पुरिमा पुरिमा सञ्‍ञोजनविप्पयुत्ता खन्धा पच्छिमानं…पे॰… फलसमापत्तिया अनन्तरपच्‍चयेन पच्‍चयो। (१)

सञ्‍ञोजनविप्पयुत्तो  धम्मो सञ्‍ञोजनसम्पयुत्तस्स धम्मस्स अनन्तरपच्‍चयेन पच्‍चयो – पुरिमो पुरिमो उद्धच्‍चसहगतो मोहो पच्छिमानं पच्छिमानं उद्धच्‍चसहगतानं खन्धानं अनन्तरपच्‍चयेन पच्‍चयो; आवज्‍जना सञ्‍ञोजनसम्पयुत्तकानं खन्धानं अनन्तरपच्‍चयेन पच्‍चयो। (२)

सञ्‍ञोजनविप्पयुत्तो धम्मो सञ्‍ञोजनसम्पयुत्तस्स च सञ्‍ञोजनविप्पयुत्तस्स च धम्मस्स अनन्तरपच्‍चयेन  पच्‍चयो – पुरिमो पुरिमो उद्धच्‍चसहगतो मोहो पच्छिमानं पच्छिमानं उद्धच्‍चसहगतानं खन्धानं मोहस्स च अनन्तरपच्‍चयेन पच्‍चयो; आवज्‍जना उद्धच्‍चसहगतानं खन्धानं मोहस्स च अनन्तरपच्‍चयेन पच्‍चयो। (३)

७५. सञ्‍ञोजनसम्पयुत्तो च सञ्‍ञोजनविप्पयुत्तो च धम्मा सञ्‍ञोजनसम्पयुत्तस्स धम्मस्स अनन्तरपच्‍चयेन पच्‍चयो – पुरिमा पुरिमा उद्धच्‍चसहगता खन्धा च मोहो च पच्छिमानं पच्छिमानं उद्धच्‍चसहगतानं खन्धानं अनन्तरपच्‍चयेन पच्‍चयो। (१)

सञ्‍ञोजनसम्पयुत्तो च सञ्‍ञोजनविप्पयुत्तो च धम्मा सञ्‍ञोजनविप्पयुत्तस्स धम्मस्स अनन्तरपच्‍चयेन पच्‍चयो – पुरिमा पुरिमा उद्धच्‍चसहगता खन्धा च मोहो च पच्छिमस्स पच्छिमस्स उद्धच्‍चसहगतस्स मोहस्स अनन्तरपच्‍चयेन पच्‍चयो; उद्धच्‍चसहगता खन्धा च मोहो च वुट्ठानस्स अनन्तरपच्‍चयेन पच्‍चयो। (२)

सञ्‍ञोजनसम्पयुत्तो च सञ्‍ञोजनविप्पयुत्तो च धम्मा सञ्‍ञोजनसम्पयुत्तस्स च सञ्‍ञोजनविप्पयुत्तस्स च धम्मस्स अनन्तरपच्‍चयेन पच्‍चयो – पुरिमा पुरिमा उद्धच्‍चसहगता खन्धा च मोहो च पच्छिमानं पच्छिमानं  उद्धच्‍चसहगतानं खन्धानं मोहस्स च अनन्तरपच्‍चयेन पच्‍चयो। (३)

समनन्तरपच्‍चयादि

७६. सञ्‍ञोजनसम्पयुत्तो धम्मो सञ्‍ञोजनसम्पयुत्तस्स धम्मस्स समनन्तरपच्‍चयेन पच्‍चयो … नव… सहजातपच्‍चयेन पच्‍चयो… नव… अञ्‍ञमञ्‍ञपच्‍चयेन पच्‍चयो… छ… निस्सयपच्‍चयेन पच्‍चयो… नव।

उपनिस्सयपच्‍चयो

७७. सञ्‍ञोजनसम्पयुत्तो  धम्मो सञ्‍ञोजनसम्पयुत्तस्स धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो – सञ्‍ञोजनसम्पयुत्ता खन्धा सञ्‍ञोजनसम्पयुत्तकानं खन्धानं उपनिस्सयपच्‍चयेन पच्‍चयो। (१)

सञ्‍ञोजनसम्पयुत्तो धम्मो सञ्‍ञोजनविप्पयुत्तस्स धम्मस्स उपनिस्सयपच्‍चयेन पच्‍चयो – अनन्तरूपनिस्सयो, पकतूपनिस्सयो…पे॰…। पकतूपनिस्सयो – सञ्‍ञोजनसम्पयुत्ता खन्धा सञ्‍ञोजनविप्पयुत्तानं खन्धानं मोहस्स च उपनिस्सयपच्‍चयेन पच्‍चयो। (२)

सञ्‍ञोजनसम्पयुत्तो धम्मो सञ्‍ञोजनसम्पयुत्तस्स च सञ्‍ञोजनविप्पयुत्तस्स च धम्मस्स उपनिस्सयपच्‍चयेन पच्‍चयो – अनन्तरूपनिस्सयो, पकतूपनिस्सयो…पे॰…। पकतूपनिस्सयो – सञ्‍ञोजनसम्पयुत्ता खन्धा उद्धच्‍चसहगतानं खन्धानं मोहस्स च उपनिस्सयपच्‍चयेन पच्‍चयो। (३)

७८. सञ्‍ञोजनविप्पयुत्तो धम्मो सञ्‍ञोजनविप्पयुत्तस्स धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो – सद्धं उपनिस्साय दानं देति…पे॰… समापत्तिं उप्पादेति; सीलं…पे॰… पञ्‍ञं… कायिकं सुखं… कायिकं दुक्खं… उतुं… भोजनं… सेनासनं मोहं उपनिस्साय दानं देति…पे॰… समापत्तिं उप्पादेति; सद्धा…पे॰… सेनासनं मोहो च सद्धाय…पे॰… फलसमापत्तिया मोहस्स च उपनिस्सयपच्‍चयेन पच्‍चयो। (१)

सञ्‍ञोजनविप्पयुत्तो  धम्मो  सञ्‍ञोजनसम्पयुत्तस्स धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो – सद्धं उपनिस्साय मानं जप्पेति, दिट्ठिं गण्हाति; सीलं…पे॰… पञ्‍ञं… कायिकं सुखं… कायिकं  दुक्खं… उतुं… भोजनं… सेनासनं मोहं उपनिस्साय पाणं हनति…पे॰… सङ्घं भिन्दति; सद्धा…पे॰… सेनासनं मोहो रागस्स…पे॰… पत्थनाय उपनिस्सयपच्‍चयेन पच्‍चयो। (२)

सञ्‍ञोजनविप्पयुत्तो धम्मो सञ्‍ञोजनसम्पयुत्तस्स च सञ्‍ञोजनविप्पयुत्तस्स च धम्मस्स उपनिस्सयपच्‍चयेन पच्‍चयो – अनन्तरूपनिस्सयो, पकतूपनिस्सयो…पे॰…। पकतूपनिस्सयो – सद्धा…पे॰… पञ्‍ञा… कायिकं सुखं…पे॰… सेनासनं मोहो च उद्धच्‍चसहगतानं खन्धानं मोहस्स च उपनिस्सयपच्‍चयेन पच्‍चयो। (३)

७९. सञ्‍ञोजनसम्पयुत्तो च सञ्‍ञोजनविप्पयुत्तो च धम्मा सञ्‍ञोजनसम्पयुत्तस्स धम्मस्स उपनिस्सयपच्‍चयेन पच्‍चयो – अनन्तरूपनिस्सयो, पकतूपनिस्सयो…पे॰…। पकतूपनिस्सयो – उद्धच्‍चसहगता खन्धा च मोहो च सञ्‍ञोजनसम्पयुत्तकानं खन्धानं उपनिस्सयपच्‍चयेन पच्‍चयो। (१)

सञ्‍ञोजनसम्पयुत्तो च सञ्‍ञोजनविप्पयुत्तो च धम्मा सञ्‍ञोजनविप्पयुत्तस्स धम्मस्स उपनिस्सयपच्‍चयेन पच्‍चयो – अनन्तरूपनिस्सयो, पकतूपनिस्सयो…पे॰…। पकतूपनिस्सयो – उद्धच्‍चसहगता खन्धा च मोहो च सञ्‍ञोजनविप्पयुत्तानं खन्धानं मोहस्स च उपनिस्सयपच्‍चयेन पच्‍चयो। (२)

सञ्‍ञोजनसम्पयुत्तो च सञ्‍ञोजनविप्पयुत्तो च धम्मा सञ्‍ञोजनसम्पयुत्तस्स  च सञ्‍ञोजनविप्पयुत्तस्स च धम्मस्स उपनिस्सयपच्‍चयेन पच्‍चयो – अनन्तरूपनिस्सयो, पकतूपनिस्सयो…पे॰…। पकतूपनिस्सयो – उद्धच्‍चसहगता खन्धा च मोहो च उद्धच्‍चसहगतानं खन्धानं मोहस्स च उपनिस्सयपच्‍चयेन पच्‍चयो। (३)

पुरेजातपच्‍चयो

८०. सञ्‍ञोजनविप्पयुत्तो  धम्मो सञ्‍ञोजनविप्पयुत्तस्स धम्मस्स पुरेजातपच्‍चयेन पच्‍चयो – आरम्मणपुरेजातं, वत्थुपुरेजातं। आरम्मणपुरेजातं – चक्खुं…पे॰… वत्थुं अनिच्‍चतो …पे॰… विपस्सति, दिब्बेन चक्खुना रूपं पस्सति, दिब्बाय सोतधातुया सद्दं सुणाति, रूपायतनं चक्खुविञ्‍ञाणस्स…पे॰… फोट्ठब्बायतनं कायविञ्‍ञाणस्स…पे॰…। वत्थुपुरेजातं – चक्खायतनं चक्खुविञ्‍ञाणस्स…पे॰… कायायतनं कायविञ्‍ञाणस्स…पे॰… वत्थु सञ्‍ञोजनविप्पयुत्तानं खन्धानं मोहस्स च पुरेजातपच्‍चयेन पच्‍चयो। (१)

सञ्‍ञोजनविप्पयुत्तो धम्मो सञ्‍ञोजनसम्पयुत्तस्स धम्मस्स पुरेजातपच्‍चयेन पच्‍चयो – आरम्मणपुरेजातं, वत्थुपुरेजातं। आरम्मणपुरेजातं – चक्खुं…पे॰… वत्थुं अस्सादेति अभिनन्दति, तं आरब्भ रागो उप्पज्‍जति…पे॰… दोमनस्सं उप्पज्‍जति। वत्थुपुरेजातं – वत्थु सञ्‍ञोजनसम्पयुत्तकानं खन्धानं पुरेजातपच्‍चयेन पच्‍चयो। (२)

सञ्‍ञोजनविप्पयुत्तो धम्मो सञ्‍ञोजनसम्पयुत्तस्स च सञ्‍ञोजनविप्पयुत्तस्स च धम्मस्स पुरेजातपच्‍चयेन पच्‍चयो – आरम्मणपुरेजातं, वत्थुपुरेजातं। आरम्मणपुरेजातं – चक्खुं…पे॰… वत्थुं आरब्भ उद्धच्‍चसहगता खन्धा च मोहो च उप्पज्‍जन्ति। वत्थुपुरेजातं – वत्थु उद्धच्‍चसहगतानं  खन्धानं मोहस्स च पुरेजातपच्‍चयेन पच्‍चयो। (३)

पच्छाजातपच्‍चयो

८१. सञ्‍ञोजनसम्पयुत्तो धम्मो सञ्‍ञोजनविप्पयुत्तस्स धम्मस्स पच्छाजातपच्‍चयेन पच्‍चयो – पच्छाजाता सञ्‍ञोजनसम्पयुत्ता खन्धा पुरेजातस्स इमस्स कायस्स पच्छाजातपच्‍चयेन पच्‍चयो। (१)

सञ्‍ञोजनविप्पयुत्तो धम्मो सञ्‍ञोजनविप्पयुत्तस्स धम्मस्स पच्छाजातपच्‍चयेन पच्‍चयो – पच्छाजाता सञ्‍ञोजनविप्पयुत्ता खन्धा च मोहो च पुरेजातस्स इमस्स कायस्स पच्छाजातपच्‍चयेन पच्‍चयो। (१)

सञ्‍ञोजनसम्पयुत्तो  च सञ्‍ञोजनविप्पयुत्तो च धम्मा सञ्‍ञोजनविप्पयुत्तस्स धम्मस्स पच्छाजातपच्‍चयेन पच्‍चयो – पच्छाजाता उद्धच्‍चसहगता खन्धा च मोहो च पुरेजातस्स इमस्स कायस्स पच्छाजातपच्‍चयेन पच्‍चयो। (१)

आसेवनपच्‍चयो

८२. सञ्‍ञोजनसम्पयुत्तो  धम्मो सञ्‍ञोजनसम्पयुत्तस्स धम्मस्स आसेवनपच्‍चयेन पच्‍चयो… नव (आवज्‍जनापि वुट्ठानम्पि नत्थि )।

कम्मपच्‍चयो

८३. सञ्‍ञोजनसम्पयुत्तो धम्मो सञ्‍ञोजनसम्पयुत्तस्स धम्मस्स कम्मपच्‍चयेन पच्‍चयो – सञ्‍ञोजनसम्पयुत्ता चेतना सञ्‍ञोजनसम्पयुत्तकानं खन्धानं कम्मपच्‍चयेन पच्‍चयो। (१)

सञ्‍ञोजनसम्पयुत्तो धम्मो सञ्‍ञोजनविप्पयुत्तस्स धम्मस्स कम्मपच्‍चयेन पच्‍चयो – सहजाता, नानाक्खणिका। सहजाता – सञ्‍ञोजनसम्पयुत्ता चेतना चित्तसमुट्ठानानं रूपानं कम्मपच्‍चयेन पच्‍चयो; उद्धच्‍चसहगता चेतना मोहस्स चित्तसमुट्ठानानञ्‍च रूपानं कम्मपच्‍चयेन पच्‍चयो। नानाक्खणिका – सञ्‍ञोजनसम्पयुत्तका चेतना विपाकानं खन्धानं कटत्ता च रूपानं कम्मपच्‍चयेन पच्‍चयो। (२)

सञ्‍ञोजनसम्पयुत्तो धम्मो सञ्‍ञोजनसम्पयुत्तस्स च सञ्‍ञोजनविप्पयुत्तस्स च धम्मस्स कम्मपच्‍चयेन पच्‍चयो – सञ्‍ञोजनसम्पयुत्ता चेतना सम्पयुत्तकानं खन्धानं चित्तसमुट्ठानानञ्‍च रूपानं कम्मपच्‍चयेन पच्‍चयो; उद्धच्‍चसहगता चेतना सम्पयुत्तकानं खन्धानं मोहस्स च चित्तसमुट्ठानानञ्‍च रूपानं कम्मपच्‍चयेन पच्‍चयो। (३)

सञ्‍ञोजनविप्पयुत्तो धम्मो सञ्‍ञोजनविप्पयुत्तस्स धम्मस्स कम्मपच्‍चयेन पच्‍चयो – सहजाता, नानाक्खणिका। सहजाता – सञ्‍ञोजनविप्पयुत्ता चेतना सम्पयुत्तकानं खन्धानं चित्तसमुट्ठानानञ्‍च रूपानं कम्मपच्‍चयेन पच्‍चयो; पटिसन्धिक्खणे…पे॰…। नानाक्खणिका – सञ्‍ञोजनविप्पयुत्ता चेतना विपाकानं खन्धानं कटत्ता च रूपानं कम्मपच्‍चयेन पच्‍चयो।

विपाकपच्‍चयो

८४. सञ्‍ञोजनविप्पयुत्तो  धम्मो सञ्‍ञोजनविप्पयुत्तस्स धम्मस्स विपाकपच्‍चयेन पच्‍चयो… एकं।

आहारपच्‍चयादि

८५. सञ्‍ञोजनसम्पयुत्तो धम्मो सञ्‍ञोजनसम्पयुत्तस्स धम्मस्स आहारपच्‍चयेन पच्‍चयो… चत्तारि… इन्द्रियपच्‍चयेन पच्‍चयो… चत्तारि… झानपच्‍चयेन पच्‍चयो… चत्तारि… मग्गपच्‍चयेन पच्‍चयो… चत्तारि… सम्पयुत्तपच्‍चयेन पच्‍चयो… छ।

विप्पयुत्तपच्‍चयो

८६. सञ्‍ञोजनसम्पयुत्तो  धम्मो सञ्‍ञोजनविप्पयुत्तस्स धम्मस्स विप्पयुत्तपच्‍चयेन पच्‍चयो – सहजातं, पच्छाजातं (संखित्तं)। (१)

सञ्‍ञोजनविप्पयुत्तो धम्मो सञ्‍ञोजनविप्पयुत्तस्स धम्मस्स विप्पयुत्तपच्‍चयेन पच्‍चयो – सहजातं, पुरेजातं, पच्छाजातं (संखित्तं)। (१)

सञ्‍ञोजनविप्पयुत्तो धम्मो सञ्‍ञोजनसम्पयुत्तस्स धम्मस्स विप्पयुत्तपच्‍चयेन पच्‍चयो। पुरेजातं – वत्थु सञ्‍ञोजनसम्पयुत्तकानं खन्धानं विप्पयुत्तपच्‍चयेन पच्‍चयो। (२)

सञ्‍ञोजनविप्पयुत्तो धम्मो सञ्‍ञोजनसम्पयुत्तस्स च सञ्‍ञोजनविप्पयुत्तस्स च धम्मस्स विप्पयुत्तपच्‍चयेन पच्‍चयो। पुरेजातं – वत्थु उद्धच्‍चसहगतानं खन्धानं मोहस्स च विप्पयुत्तपच्‍चयेन पच्‍चयो। (३)

सञ्‍ञोजनसम्पयुत्तो च सञ्‍ञोजनविप्पयुत्तो च धम्मा सञ्‍ञोजनविप्पयुत्तस्स धम्मस्स विप्पयुत्तपच्‍चयेन पच्‍चयो – सहजातं, पच्छाजातं (संखित्तं)। (१)

अत्थिपच्‍चयादि

८७. सञ्‍ञोजनसम्पयुत्तो  धम्मो सञ्‍ञोजनसम्पयुत्तस्स धम्मस्स अत्थिपच्‍चयेन पच्‍चयो… एकं (पटिच्‍चवारसदिसं)। (१)

सञ्‍ञोजनसम्पयुत्तो  धम्मो सञ्‍ञोजनविप्पयुत्तस्स धम्मस्स अत्थिपच्‍चयेन पच्‍चयो – सहजातं, पच्छाजातं। सहजाता – सञ्‍ञोजनसम्पयुत्ता खन्धा चित्तसमुट्ठानानं रूपानं अत्थिपच्‍चयेन पच्‍चयो; उद्धच्‍चसहगता खन्धा मोहस्स चित्तसमुट्ठानानञ्‍च रूपानं अत्थिपच्‍चयेन पच्‍चयो। पच्छाजाता – सञ्‍ञोजनसम्पयुत्ता खन्धा पुरेजातस्स  इमस्स कायस्स अत्थिपच्‍चयेन पच्‍चयो। (२)

सञ्‍ञोजनसम्पयुत्तो धम्मो सञ्‍ञोजनसम्पयुत्तस्स च सञ्‍ञोजनविप्पयुत्तस्स च धम्मस्स अत्थिपच्‍चयेन पच्‍चयो – सञ्‍ञोजनसम्पयुत्तो एको खन्धो तिण्णन्‍नं खन्धानं चित्तसमुट्ठानानञ्‍च रूपानं अत्थिपच्‍चयेन पच्‍चयो…पे॰… द्वे खन्धा…पे॰… उद्धच्‍चसहगतो एको खन्धो तिण्णन्‍नं खन्धानं मोहस्स च चित्तसमुट्ठानानञ्‍च रूपानं अत्थिपच्‍चयेन पच्‍चयो…पे॰…। (३)

८८. सञ्‍ञोजनविप्पयुत्तो धम्मो सञ्‍ञोजनविप्पयुत्तस्स धम्मस्स अत्थिपच्‍चयेन पच्‍चयो – सहजातं, पुरेजातं, पच्छाजातं, आहारं, इन्द्रियं (संखित्तं। वित्थारेतब्बं)। (१)

सञ्‍ञोजनविप्पयुत्तो धम्मो सञ्‍ञोजनसम्पयुत्तस्स धम्मस्स अत्थिपच्‍चयेन पच्‍चयो – सहजातं, पुरेजातं। सहजातो – उद्धच्‍चसहगतो मोहो सम्पयुत्तकानं खन्धानं अत्थिपच्‍चयेन पच्‍चयो। पुरेजातं – चक्खुं…पे॰… वत्थुं अस्सादेति अभिनन्दति, तं आरब्भ रागो उप्पज्‍जति…पे॰… दोमनस्सं उप्पज्‍जति, वत्थु सञ्‍ञोजनसम्पयुत्तकानं खन्धानं अत्थिपच्‍चयेन पच्‍चयो। (२)

सञ्‍ञोजनविप्पयुत्तो धम्मो सञ्‍ञोजनसम्पयुत्तस्स च सञ्‍ञोजनविप्पयुत्तस्स च धम्मस्स अत्थिपच्‍चयेन पच्‍चयो – सहजातं, पुरेजातं। सहजातो – उद्धच्‍चसहगतो मोहो सम्पयुत्तकानं खन्धानं चित्तसमुट्ठानानञ्‍च रूपानं अत्थिपच्‍चयेन पच्‍चयो। पुरेजातं – चक्खुं  …पे॰… वत्थुं आरब्भ उद्धच्‍चसहगता खन्धा च मोहो च उप्पज्‍जन्ति, वत्थु उद्धच्‍चसहगतानं  खन्धानं मोहस्स च अत्थिपच्‍चयेन पच्‍चयो। (३)

८९. सञ्‍ञोजनसम्पयुत्तो च सञ्‍ञोजनविप्पयुत्तो च धम्मा सञ्‍ञोजनसम्पयुत्तस्स धम्मस्स अत्थिपच्‍चयेन पच्‍चयो – सहजातं, पुरेजातं। सहजातो – सञ्‍ञोजनसम्पयुत्तो एको खन्धो च वत्थु  च तिण्णन्‍नं खन्धानं अत्थिपच्‍चयेन पच्‍चयो…पे॰… द्वे खन्धा च…पे॰… उद्धच्‍चसहगतो एको खन्धो च मोहो च तिण्णन्‍नं खन्धानं अत्थिपच्‍चयेन पच्‍चयो…पे॰… द्वे खन्धा च…पे॰…। (१)

सञ्‍ञोजनसम्पयुत्तो च सञ्‍ञोजनविप्पयुत्तो च धम्मा सञ्‍ञोजनविप्पयुत्तस्स धम्मस्स अत्थिपच्‍चयेन पच्‍चयो – सहजातं, पुरेजातं, पच्छाजातं, आहारं, इन्द्रियं। सहजाता – सञ्‍ञोजनसम्पयुत्ता खन्धा च मोहो च महाभूता च चित्तसमुट्ठानानं रूपानं अत्थिपच्‍चयेन पच्‍चयो; उद्धच्‍चसहगता खन्धा च मोहो च चित्तसमुट्ठानानं रूपानं अत्थिपच्‍चयेन पच्‍चयो; उद्धच्‍चसहगता खन्धा च वत्थु च मोहस्स अत्थिपच्‍चयेन पच्‍चयो। पच्छाजाता – उद्धच्‍चसहगता खन्धा च मोहो च पुरेजातस्स इमस्स कायस्स अत्थिपच्‍चयेन पच्‍चयो। पच्छाजाता – सञ्‍ञोजनसम्पयुत्ता खन्धा च कबळीकारो आहारो च इमस्स कायस्स अत्थिपच्‍चयेन पच्‍चयो। पच्छाजाता – सञ्‍ञोजनसम्पयुत्ता खन्धा च रूपजीवितिन्द्रियञ्‍च कटत्तारूपानं अत्थिपच्‍चयेन पच्‍चयो। (२)

सञ्‍ञोजनसम्पयुत्तो च सञ्‍ञोजनविप्पयुत्तो च धम्मा सञ्‍ञोजनसम्पयुत्तस्स च सञ्‍ञोजनविप्पयुत्तस्स  च धम्मस्स अत्थिपच्‍चयेन पच्‍चयो – सहजातं, पुरेजातं। सहजातो – उद्धच्‍चसहगतो एको खन्धो च मोहो च तिण्णन्‍नं खन्धानं चित्तसमुट्ठानानञ्‍च रूपानं अत्थिपच्‍चयेन पच्‍चयो…पे॰… द्वे खन्धा च…पे॰…। सहजातो – उद्धच्‍चसहगतो एको खन्धो च वत्थु च तिण्णन्‍नं खन्धानं मोहस्स च अत्थिपच्‍चयेन पच्‍चयो…पे॰… द्वे खन्धा…पे॰…। (३)

नत्थिपच्‍चयेन पच्‍चयो… विगतपच्‍चयेन पच्‍चयो… अविगतपच्‍चयेन पच्‍चयो।

१. पच्‍चयानुलोमं

२. सङ्ख्यावारो

सुद्धं

९०. हेतुया  छ, आरम्मणे नव, अधिपतिया पञ्‍च, अनन्तरे नव, समनन्तरे नव, सहजाते नव, अञ्‍ञमञ्‍ञे छ, निस्सये नव, उपनिस्सये नव, पुरेजाते तीणि, पच्छाजाते तीणि, आसेवने नव, कम्मे चत्तारि, विपाके एकं, आहारे चत्तारि, इन्द्रिये चत्तारि, झाने चत्तारि, मग्गे  चत्तारि, सम्पयुत्ते छ, विप्पयुत्ते पञ्‍च, अत्थिया नव, नत्थिया नव, विगते नव, अविगते नव।

अनुलोमं।

पच्‍चनीयुद्धारो

९१. सञ्‍ञोजनसम्पयुत्तो धम्मो सञ्‍ञोजनसम्पयुत्तस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो। (१)

सञ्‍ञोजनसम्पयुत्तो धम्मो सञ्‍ञोजनविप्पयुत्तस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पच्छाजातपच्‍चयेन पच्‍चयो… कम्मपच्‍चयेन पच्‍चयो। (२)

सञ्‍ञोजनसम्पयुत्तो  धम्मो सञ्‍ञोजनसम्पयुत्तस्स च सञ्‍ञोजनविप्पयुत्तस्स च धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो। (३)

९२. सञ्‍ञोजनविप्पयुत्तो धम्मो सञ्‍ञोजनविप्पयुत्तस्स धम्मस्स आरम्मणपच्‍चयेन पच्‍चयो, सहजातपच्‍चयेन पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन पच्‍चयो … पच्छाजातपच्‍चयेन पच्‍चयो… कम्मपच्‍चयेन पच्‍चयो… आहारपच्‍चयेन पच्‍चयो… इन्द्रियपच्‍चयेन पच्‍चयो। (१)

सञ्‍ञोजनविप्पयुत्तो धम्मो सञ्‍ञोजनसम्पयुत्तस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन पच्‍चयो। (२)

सञ्‍ञोजनविप्पयुत्तो धम्मो सञ्‍ञोजनसम्पयुत्तस्स च सञ्‍ञोजनविप्पयुत्तस्स च धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन पच्‍चयो। (३)

९३. सञ्‍ञोजनसम्पयुत्तो च सञ्‍ञोजनविप्पयुत्तो च धम्मा सञ्‍ञोजनसम्पयुत्तस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो। (१)

सञ्‍ञोजनसम्पयुत्तो  च सञ्‍ञोजनविप्पयुत्तो च धम्मा सञ्‍ञोजनविप्पयुत्तस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पच्छाजातपच्‍चयेन पच्‍चयो। (२)

सञ्‍ञोजनसम्पयुत्तो च सञ्‍ञोजनविप्पयुत्तो च धम्मा सञ्‍ञोजनसम्पयुत्तस्स  च सञ्‍ञोजनविप्पयुत्तस्स च धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो। (३)

२. पच्‍चयपच्‍चनीयं

२. सङ्ख्यावारो

९४. नहेतुया नव, नआरम्मणे नव (सब्बत्थ नव), नोविगते नव, नोअविगते नव।

३. पच्‍चयानुलोमपच्‍चनीयं

हेतुदुकं

९५. हेतुपच्‍चया  नआरम्मणे छ…पे॰… नसमनन्तरे छ, नअञ्‍ञमञ्‍ञे द्वे, नउपनिस्सये छ…पे॰… नमग्गे छ, नसम्पयुत्ते द्वे, नविप्पयुत्ते तीणि, नोनत्थिया छ, नोविगते छ।

४. पच्‍चयपच्‍चनीयानुलोमं

९६. नहेतुपच्‍चया आरम्मणे नव, अधिपतिया पञ्‍च (अनुलोमपदानि गणितब्बानि), अविगते नव।

सञ्‍ञोजनसम्पयुत्तदुकं निट्ठितं।

२३. सञ्‍ञोजनसञ्‍ञोजनियदुकं

१. पटिच्‍चवारो

१. पच्‍चयानुलोमं

१. विभङ्गवारो

हेतुपच्‍चयो

९७. सञ्‍ञोजनञ्‍चेव  सञ्‍ञोजनियञ्‍च धम्मं पटिच्‍च सञ्‍ञोजनो चेव सञ्‍ञोजनियो च धम्मा उप्पज्‍जन्ति हेतुपच्‍चया – कामरागसञ्‍ञोजनं पटिच्‍च दिट्ठिसञ्‍ञोजनं अविज्‍जासञ्‍ञोजनं (चक्‍कं)। (१)

सञ्‍ञोजनञ्‍चेव  सञ्‍ञोजनियञ्‍च धम्मं पटिच्‍च सञ्‍ञोजनियो चेव नो च सञ्‍ञोजनो धम्मो उप्पज्‍जति हेतुपच्‍चया – सञ्‍ञोजने पटिच्‍च सम्पयुत्तका खन्धा चित्तसमुट्ठानञ्‍च रूपं। (२)

सञ्‍ञोजनञ्‍चेव  सञ्‍ञोजनियञ्‍च धम्मं पटिच्‍च सञ्‍ञोजनो चेव सञ्‍ञोजनियो च सञ्‍ञोजनियो चेव नो च सञ्‍ञोजनो च धम्मा उप्पज्‍जन्ति हेतुपच्‍चया – कामरागसञ्‍ञोजनं पटिच्‍च दिट्ठिसञ्‍ञोजनं अविज्‍जासञ्‍ञोजनं सम्पयुत्तका खन्धा चित्तसमुट्ठानञ्‍च रूपं (चक्‍कं)। (३)

९८. सञ्‍ञोजनियञ्‍चेव  नो च सञ्‍ञोजनं धम्मं पटिच्‍च सञ्‍ञोजनियो चेव नो च सञ्‍ञोजनो धम्मो उप्पज्‍जति हेतुपच्‍चया – सञ्‍ञोजनियञ्‍चेव नो च सञ्‍ञोजनं एकं खन्धं पटिच्‍च तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… पटिसन्धिक्खणे…पे॰… (याव महाभूता)। (१)

सञ्‍ञोजनियञ्‍चेव नो च सञ्‍ञोजनं धम्मं पटिच्‍च सञ्‍ञोजनो चेव सञ्‍ञोजनियो च धम्मो उप्पज्‍जति हेतुपच्‍चया – सञ्‍ञोजनिये चेव नो च सञ्‍ञोजने खन्धे पटिच्‍च सञ्‍ञोजना। (२)

सञ्‍ञोजनियञ्‍चेव नो च सञ्‍ञोजनं धम्मं पटिच्‍च सञ्‍ञोजनो चेव सञ्‍ञोजनियो च सञ्‍ञोजनियो चेव नो च सञ्‍ञोजनो च धम्मा उप्पज्‍जन्ति हेतुपच्‍चया – सञ्‍ञोजनियञ्‍चेव नो च सञ्‍ञोजनं एकं खन्धं पटिच्‍च तयो खन्धा सञ्‍ञोजना च चित्तसमुट्ठानञ्‍च रूपं…पे॰… द्वे खन्धे…पे॰…। (३)

९९. सञ्‍ञोजनञ्‍चेव सञ्‍ञोजनियञ्‍च सञ्‍ञोजनियञ्‍चेव नो च सञ्‍ञोजनं धम्मं पटिच्‍च सञ्‍ञोजनो चेव सञ्‍ञोजनियो च धम्मो उप्पज्‍जति हेतुपच्‍चया – कामरागसञ्‍ञोजनञ्‍च सम्पयुत्तके च खन्धे पटिच्‍च दिट्ठिसञ्‍ञोजनं अविज्‍जासञ्‍ञोजनं (चक्‍कं)। (१)

सञ्‍ञोजनञ्‍चेव सञ्‍ञोजनियञ्‍च सञ्‍ञोजनियञ्‍चेव नो च सञ्‍ञोजनञ्‍च धम्मं पटिच्‍च सञ्‍ञोजनियो चेव नो  च सञ्‍ञोजनो धम्मो उप्पज्‍जति हेतुपच्‍चया – सञ्‍ञोजनियञ्‍चेव नो च सञ्‍ञोजनं एकं खन्धञ्‍च सञ्‍ञोजने च पटिच्‍च तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰…। (२)

सञ्‍ञोजनञ्‍चेव सञ्‍ञोजनियञ्‍च सञ्‍ञोजनियञ्‍चेव नो च सञ्‍ञोजनञ्‍च धम्मं पटिच्‍च सञ्‍ञोजनो चेव सञ्‍ञोजनियो च सञ्‍ञोजनियो चेव  नो च सञ्‍ञोजनो च धम्मा उप्पज्‍जन्ति हेतुपच्‍चया – सञ्‍ञोजनियञ्‍चेव नो च सञ्‍ञोजनं एकं खन्धञ्‍च कामरागसञ्‍ञोजनञ्‍च  पटिच्‍च तयो खन्धा दिट्ठिसञ्‍ञोजनं अविज्‍जासञ्‍ञोजनं चित्तसमुट्ठानञ्‍च रूपं…पे॰… द्वे खन्धे च…पे॰… (चक्‍कं बन्धितब्बं)। (३)

(सञ्‍ञोजनगोच्छके पठमदुकसदिसं।)

(एवं इमम्पि दुकं वित्थारेतब्बं, निन्‍नानाकरणं ठपेत्वा लोकुत्तरं)।

सञ्‍ञोजनसञ्‍ञोजनियदुकं निट्ठितं।

२४. सञ्‍ञोजनसञ्‍ञोजनसम्पयुत्तदुकं

१. पटिच्‍चवारो

१. पच्‍चयानुलोमं

१. विभङ्गवारो

हेतुपच्‍चयो

१००. सञ्‍ञोजनञ्‍चेव  सञ्‍ञोजनसम्पयुत्तञ्‍च धम्मं पटिच्‍च सञ्‍ञोजनो चेव सञ्‍ञोजनसम्पयुत्तो च धम्मो उप्पज्‍जति हेतुपच्‍चया – कामरागसञ्‍ञोजनं पटिच्‍च दिट्ठिसञ्‍ञोजनं अविज्‍जासञ्‍ञोजनं (चक्‍कं)। (१)

सञ्‍ञोजनञ्‍चेव सञ्‍ञोजनसम्पयुत्तञ्‍च धम्मं पटिच्‍च सञ्‍ञोजनसम्पयुत्तो चेव नो च सञ्‍ञोजनो धम्मो उप्पज्‍जति हेतुपच्‍चया – सञ्‍ञोजने पटिच्‍च सम्पयुत्तका खन्धा। (२)

सञ्‍ञोजनञ्‍चेव सञ्‍ञोजनसम्पयुत्तञ्‍च  धम्मं पटिच्‍च सञ्‍ञोजनो चेव सञ्‍ञोजनसम्पयुत्तो च सञ्‍ञोजनसम्पयुत्तो चेव नो च सञ्‍ञोजनो च धम्मा उप्पज्‍जन्ति हेतुपच्‍चया – कामरागसञ्‍ञोजनं पटिच्‍च दिट्ठिसञ्‍ञोजनं अविज्‍जासञ्‍ञोजनं सम्पयुत्तका च खन्धा (चक्‍कं)। (३)

१०१. सञ्‍ञोजनसम्पयुत्तञ्‍चेव नो च सञ्‍ञोजनं धम्मं पटिच्‍च सञ्‍ञोजनसम्पयुत्तो चेव  नो च सञ्‍ञोजनो धम्मो उप्पज्‍जति हेतुपच्‍चया – सञ्‍ञोजनसम्पयुत्तञ्‍चेव नो च सञ्‍ञोजनं एकं खन्धं पटिच्‍च तयो खन्धा…पे॰… द्वे खन्धे…पे॰…। (१)

सञ्‍ञोजनसम्पयुत्तञ्‍चेव  नो च सञ्‍ञोजनं धम्मं पटिच्‍च सञ्‍ञोजनो चेव सञ्‍ञोजनसम्पयुत्तो च धम्मो उप्पज्‍जति हेतुपच्‍चया – सञ्‍ञोजनसम्पयुत्ते चेव नो च सञ्‍ञोजने खन्धे पटिच्‍च सञ्‍ञोजना (२)

सञ्‍ञोजनसम्पयुत्तञ्‍चेव नो च सञ्‍ञोजनं धम्मं पटिच्‍च सञ्‍ञोजनो चेव सञ्‍ञोजनसम्पयुत्तो च सञ्‍ञोजनसम्पयुत्तो चेव नो च सञ्‍ञोजनो च धम्मा उप्पज्‍जन्ति हेतुपच्‍चया – सञ्‍ञोजनसम्पयुत्तञ्‍चेव नो च सञ्‍ञोजनं एकं खन्धं पटिच्‍च तयो खन्धा सञ्‍ञोजना च…पे॰… द्वे खन्धे…पे॰…। (३)

१०२. सञ्‍ञोजनञ्‍चेव सञ्‍ञोजनसम्पयुत्तञ्‍च सञ्‍ञोजनसम्पयुत्तञ्‍चेव नो च सञ्‍ञोजनञ्‍च धम्मं पटिच्‍च सञ्‍ञोजनो चेव सञ्‍ञोजनसम्पयुत्तो च धम्मो उप्पज्‍जति हेतुपच्‍चया – कामरागसञ्‍ञोजनञ्‍च सम्पयुत्तके च खन्धे पटिच्‍च दिट्ठिसञ्‍ञोजनं अविज्‍जासञ्‍ञोजनं (चक्‍कं)। (१)

सञ्‍ञोजनञ्‍चेव सञ्‍ञोजनसम्पयुत्तञ्‍च सञ्‍ञोजनसम्पयुत्तञ्‍चेव नो च सञ्‍ञोजनञ्‍च धम्मं पटिच्‍च सञ्‍ञोजनसम्पयुत्तो  चेव नो च सञ्‍ञोजनो धम्मो उप्पज्‍जति हेतुपच्‍चया – सञ्‍ञोजनसम्पयुत्तञ्‍चेव नो च सञ्‍ञोजनं एकं खन्धञ्‍च सञ्‍ञोजने च पटिच्‍च तयो खन्धा…पे॰… द्वे खन्धे च…पे॰…। (२)

सञ्‍ञोजनञ्‍चेव सञ्‍ञोजनसम्पयुत्तञ्‍च सञ्‍ञोजनसम्पयुत्तञ्‍चेव नो च सञ्‍ञोजनञ्‍च धम्मं पटिच्‍च सञ्‍ञोजनो चेव सञ्‍ञोजनसम्पयुत्तो च सञ्‍ञोजनसम्पयुत्तो चेव नो च सञ्‍ञोजनो च धम्मा उप्पज्‍जन्ति हेतुपच्‍चया – सञ्‍ञोजनसम्पयुत्तञ्‍चेव नो च सञ्‍ञोजनं एकं खन्धञ्‍च कामरागसञ्‍ञोजनञ्‍च पटिच्‍च तयो खन्धा दिट्ठिसञ्‍ञोजनं अविज्‍जासञ्‍ञोजनं…पे॰… द्वे खन्धे च…पे॰… (चक्‍कं)। (३)

१. पच्‍चयानुलोमं

२. सङ्ख्यावारो

सुद्धं

१०३. हेतुया  नव, आरम्मणे नव, अधिपतिया नव (सब्बत्थ नव), कम्मे नव, आहारे नव…पे॰… अविगते नव।

अनुलोमं।

२. पच्‍चयपच्‍चनीयं

१. विभङ्गवारो

नहेतुपच्‍चयो

१०४. सञ्‍ञोजनञ्‍चेव  सञ्‍ञोजनसम्पयुत्तञ्‍च धम्मं पटिच्‍च सञ्‍ञोजनो चेव सञ्‍ञोजनसम्पयुत्तो च धम्मो उप्पज्‍जति नहेतुपच्‍चया – विचिकिच्छासञ्‍ञोजनं पटिच्‍च अविज्‍जासञ्‍ञोजनं। (१)

सञ्‍ञोजनसम्पयुत्तञ्‍चेव नो च सञ्‍ञोजनं धम्मं पटिच्‍च सञ्‍ञोजनो चेव सञ्‍ञोजनसम्पयुत्तो च धम्मो उप्पज्‍जति नहेतुपच्‍चया – विचिकिच्छासहगते खन्धे पटिच्‍च विचिकिच्छासहगतो मोहो। (१)

सञ्‍ञोजनञ्‍चेव सञ्‍ञोजनसम्पयुत्तञ्‍च सञ्‍ञोजनसम्पयुत्तञ्‍चेव नो च सञ्‍ञोजनञ्‍च धम्मं पटिच्‍च सञ्‍ञोजनो चेव सञ्‍ञोजनसम्पयुत्तो च धम्मो उप्पज्‍जति नहेतुपच्‍चया – विचिकिच्छासञ्‍ञोजनञ्‍च सम्पयुत्तके च खन्धे पटिच्‍च  अविज्‍जासञ्‍ञोजनं। (१)

२. पच्‍चयपच्‍चनीयं

२. सङ्ख्यावारो

सुद्धं

१०५. नहेतुया  तीणि, नअधिपतिया नव, नपुरेजाते नव, नपच्छाजाते नव, नआसेवने नव, नकम्मे तीणि, नविपाके नव, नविप्पयुत्ते नव।

२-६. सहजात-पच्‍चय-निस्सय-संसट्ठ-सम्पयुत्तवारो

(एवं इतरे द्वे गणनापि सहजातवारोपि कातब्बो। पच्‍चयवारोपि निस्सयवारोपि संसट्ठवारोपि सम्पयुत्तवारोपि पटिच्‍चवारसदिसा।)

७. पञ्हावारो

१. पच्‍चयानुलोमं

१. विभङ्गवारो

हेतुपच्‍चयो

१०६. सञ्‍ञोजनो चेव सञ्‍ञोजनसम्पयुत्तो च धम्मो सञ्‍ञोजनस्स चेव सञ्‍ञोजनसम्पयुत्तस्स च धम्मस्स हेतुपच्‍चयेन पच्‍चयो – कामरागसञ्‍ञोजनो  दिट्ठिसञ्‍ञोजनस्स अविज्‍जासञ्‍ञोजनस्स हेतुपच्‍चयेन पच्‍चयो (चक्‍कं)। (१)

सञ्‍ञोजनो चेव सञ्‍ञोजनसम्पयुत्तो च धम्मो सञ्‍ञोजनसम्पयुत्तस्स चेव नो च सञ्‍ञोजनस्स धम्मस्स हेतुपच्‍चयेन पच्‍चयो – सञ्‍ञोजना चेव सञ्‍ञोजनसम्पयुत्ता च हेतू सम्पयुत्तकानं खन्धानं हेतुपच्‍चयेन पच्‍चयो। (२)

सञ्‍ञोजनो  चेव सञ्‍ञोजनसम्पयुत्तो च धम्मो सञ्‍ञोजनस्स चेव सञ्‍ञोजनसम्पयुत्तस्स च सञ्‍ञोजनसम्पयुत्तस्स चेव नो च सञ्‍ञोजनस्स च धम्मस्स हेतुपच्‍चयेन पच्‍चयो – कामरागसञ्‍ञोजनो दिट्ठिसञ्‍ञोजनस्स अविज्‍जासञ्‍ञोजनस्स सम्पयुत्तकानञ्‍च खन्धानं हेतुपच्‍चयेन पच्‍चयो (चक्‍कं)। (३)

आरम्मणपच्‍चयो

१०७. सञ्‍ञोजनो चेव सञ्‍ञोजनसम्पयुत्तो च धम्मो सञ्‍ञोजनस्स चेव सञ्‍ञोजनसम्पयुत्तस्स च धम्मस्स आरम्मणपच्‍चयेन पच्‍चयो  – सञ्‍ञोजने आरब्भ सञ्‍ञोजना उप्पज्‍जन्ति। (मूलं कातब्बं) सञ्‍ञोजने आरब्भ सञ्‍ञोजनसम्पयुत्ता चेव नो च सञ्‍ञोजना खन्धा उप्पज्‍जन्ति। (मूलं कातब्बं) सञ्‍ञोजने आरब्भ सञ्‍ञोजना च सञ्‍ञोजनसम्पयुत्तका च खन्धा उप्पज्‍जन्ति। (१)

सञ्‍ञोजनसम्पयुत्तो चेव नो च सञ्‍ञोजनो धम्मो सञ्‍ञोजनसम्पयुत्तस्स चेव नो च सञ्‍ञोजनस्स धम्मस्स आरम्मणपच्‍चयेन पच्‍चयो – सञ्‍ञोजनसम्पयुत्ते चेव नो च सञ्‍ञोजने खन्धे आरब्भ सञ्‍ञोजनसम्पयुत्ता चेव नो च सञ्‍ञोजना खन्धा उप्पज्‍जन्ति। (१)

सञ्‍ञोजनसम्पयुत्तो चेव नो च सञ्‍ञोजनो धम्मो सञ्‍ञोजनस्स चेव सञ्‍ञोजनसम्पयुत्तस्स च धम्मस्स आरम्मणपच्‍चयेन पच्‍चयो – सञ्‍ञोजनसम्पयुत्ते चेव नो च सञ्‍ञोजने खन्धे आरब्भ सञ्‍ञोजना उप्पज्‍जन्ति। (२)

सञ्‍ञोजनसम्पयुत्तो चेव नो च सञ्‍ञोजनो धम्मो सञ्‍ञोजनस्स चेव सञ्‍ञोजनसम्पयुत्तस्स च सञ्‍ञोजनसम्पयुत्तस्स चेव नो च सञ्‍ञोजनस्स च धम्मस्स आरम्मणपच्‍चयेन पच्‍चयो – सञ्‍ञोजनसम्पयुत्ते चेव  नो च सञ्‍ञोजने खन्धे आरब्भ सञ्‍ञोजना च सञ्‍ञोजनसम्पयुत्तका च खन्धा उप्पज्‍जन्ति। (३)

सञ्‍ञोजनो चेव सञ्‍ञोजनसम्पयुत्तो च सञ्‍ञोजनसम्पयुत्तो चेव नो च सञ्‍ञोजनो च धम्मा सञ्‍ञोजनस्स चेव सञ्‍ञोजनसम्पयुत्तस्स च धम्मस्स आरम्मणपच्‍चयेन पच्‍चयो… तीणि।

अधिपतिपच्‍चयो

१०८. सञ्‍ञोजनो  चेव सञ्‍ञोजनसम्पयुत्तो च धम्मो सञ्‍ञोजनस्स  चेव सञ्‍ञोजनसम्पयुत्तस्स च धम्मस्स अधिपतिपच्‍चयेन पच्‍चयो – आरम्मणाधिपति… तीणि।

सञ्‍ञोजनसम्पयुत्तो चेव नो च सञ्‍ञोजनो धम्मो सञ्‍ञोजनसम्पयुत्तस्स चेव नो च सञ्‍ञोजनस्स धम्मस्स अधिपतिपच्‍चयेन पच्‍चयो – आरम्मणाधिपति, सहजाताधिपति… तीणि (इमासु तीसुपि पञ्हासु आरम्मणाधिपतिपि सहजाताधिपतिपि कातब्बा)।

सञ्‍ञोजनो चेव सञ्‍ञोजनसम्पयुत्तो च सञ्‍ञोजनसम्पयुत्तो चेव नो च सञ्‍ञोजनो च धम्मा सञ्‍ञोजनस्स चेव सञ्‍ञोजनसम्पयुत्तस्स च धम्मस्स अधिपतिपच्‍चयेन पच्‍चयो – आरम्मणाधिपति… तीणि।

अनन्तरपच्‍चयादि

१०९. सञ्‍ञोजनो चेव सञ्‍ञोजनसम्पयुत्तो च धम्मो सञ्‍ञोजनस्स चेव सञ्‍ञोजनसम्पयुत्तस्स च धम्मस्स अनन्तरपच्‍चयेन पच्‍चयो… नव (निन्‍नानाकरणं, विभजना नत्थि। आरम्मणसदिसा)… समनन्तरपच्‍चयेन पच्‍चयो… नव… सहजातपच्‍चयेन पच्‍चयो… नव… अञ्‍ञमञ्‍ञपच्‍चयेन पच्‍चयो… नव… निस्सयपच्‍चयेन पच्‍चयो… नव… उपनिस्सयपच्‍चयेन पच्‍चयो… नव (आरम्मणनयेन कातब्बा)… आसेवनपच्‍चयेन पच्‍चयो… नव।

कम्मपच्‍चयादि

११०. सञ्‍ञोजनसम्पयुत्तो चेव नो च सञ्‍ञोजनो धम्मो सञ्‍ञोजनसम्पयुत्तस्स चेव नो च सञ्‍ञोजनस्स धम्मस्स कम्मपच्‍चयेन पच्‍चयो… तीणि… आहारपच्‍चयेन पच्‍चयो… तीणि… इन्द्रियपच्‍चयेन पच्‍चयो… तीणि… झानपच्‍चयेन पच्‍चयो… तीणि… मग्गपच्‍चयेन  पच्‍चयो… नव … सम्पयुत्तपच्‍चयेन पच्‍चयो… नव… अत्थिपच्‍चयेन पच्‍चयो … नव… नत्थिपच्‍चयेन पच्‍चयो… नव… विगतपच्‍चयेन पच्‍चयो… नव… अविगतपच्‍चयेन पच्‍चयो… नव।

१. पच्‍चयानुलोमं

२. सङ्ख्यावारो

सुद्धं

१११. हेतुया तीणि, आरम्मणे नव, अधिपतिया नव, अनन्तरे नव, समनन्तरे नव, सहजाते नव, अञ्‍ञमञ्‍ञे नव, निस्सये नव, उपनिस्सये नव, आसेवने नव, कम्मे तीणि, आहारे तीणि, इन्द्रिये तीणि, झाने तीणि, मग्गे नव, सम्पयुत्ते नव, अत्थिया नव, नत्थिया नव, विगते नव, अविगते नव।

अनुलोमं।

पच्‍चनीयुद्धारो

११२. सञ्‍ञोजनो चेव सञ्‍ञोजनसम्पयुत्तो च धम्मो सञ्‍ञोजनस्स चेव सञ्‍ञोजनसम्पयुत्तस्स च धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो…। (संखित्तं। एवं नव पञ्हा कातब्बा। तीसुयेव पदेसु परिवत्तेतब्बा, नानाक्खणिका नत्थि।)

२. पच्‍चयपच्‍चनीयं

२. सङ्ख्यावारो

११३. नहेतुया नव, नआरम्मणे नव (सब्बत्थ नव), नोअविगते नव।

३. पच्‍चयानुलोमपच्‍चनीयं

हेतुदुकं

११४. हेतुपच्‍चया  नआरम्मणे तीणि…पे॰… नसमनन्तरे तीणि, नउपनिस्सये तीणि, नपुरेजाते तीणि…पे॰… नमग्गे तीणि, नसम्पयुत्ते तीणि, नविप्पयुत्ते तीणि, नोनत्थिया तीणि, नोविगते तीणि।

४. पच्‍चयपच्‍चनीयानुलोमं

११५. नहेतुपच्‍चया  आरम्मणे नव, अधिपतिया नव (अनुलोमपदानि कातब्बानि)…पे॰… अविगते नव।

सञ्‍ञोजनसञ्‍ञोजनसम्पयुत्तदुकं निट्ठितं।

२५. सञ्‍ञोजनविप्पयुत्तसञ्‍ञोजनियदुकं

१. पटिच्‍चवारो

१. पच्‍चयानुलोमं

१. विभङ्गवारो

११६. सञ्‍ञोजनविप्पयुत्तं  सञ्‍ञोजनियं धम्मं पटिच्‍च सञ्‍ञोजनविप्पयुत्तो सञ्‍ञोजनियो धम्मो उप्पज्‍जति हेतुपच्‍चया – सञ्‍ञोजनविप्पयुत्तं सञ्‍ञोजनियं एकं खन्धं पटिच्‍च तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… पटिसन्धिक्खणे…पे॰… (याव असञ्‍ञसत्ता, महाभूता)।

सञ्‍ञोजनविप्पयुत्तं असञ्‍ञोजनियं धम्मं पटिच्‍च सञ्‍ञोजनविप्पयुत्तो असञ्‍ञोजनियो धम्मो उप्पज्‍जति हेतुपच्‍चया – सञ्‍ञोजनविप्पयुत्तं असञ्‍ञोजनियं एकं खन्धं पटिच्‍च तयो खन्धा…पे॰… द्वे खन्धे…पे॰…।

सञ्‍ञोजनविप्पयुत्तं असञ्‍ञोजनियं धम्मं…पे॰… (द्वे पञ्हा कातब्बा)।

(इमं दुकं चूळन्तरदुके लोकियदुकसदिसं निन्‍नानाकरणं।)

सञ्‍ञोजनविप्पयुत्तसञ्‍ञोजनियदुकं निट्ठितं।

सञ्‍ञोजनगोच्छकं निट्ठितं।

५. गन्थगोच्छकं

२६. गन्थदुकं

१. पटिच्‍चवारो

१. पच्‍चयानुलोमं

१. विभङ्गवारो

हेतुपच्‍चयो

१. गन्थं  धम्मं पटिच्‍च गन्थो धम्मो उप्पज्‍जति हेतुपच्‍चया – सीलब्बतपरामासं कायगन्थं पटिच्‍च अभिज्झाकायगन्थो, अभिज्झाकायगन्थं पटिच्‍च सीलब्बतपरामासो कायगन्थो, इदंसच्‍चाभिनिवेसं कायगन्थं पटिच्‍च अभिज्झाकायगन्थो, अभिज्झाकायगन्थं पटिच्‍च इदंसच्‍चाभिनिवेसो कायगन्थो। (१)

गन्थं धम्मं पटिच्‍च नोगन्थो धम्मो उप्पज्‍जति हेतुपच्‍चया – गन्थे पटिच्‍च सम्पयुत्तका खन्धा चित्तसमुट्ठानञ्‍च रूपं। (२)

गन्थं धम्मं पटिच्‍च गन्थो च नोगन्थो च धम्मा उप्पज्‍जन्ति हेतुपच्‍चया – सीलब्बतपरामासं कायगन्थं पटिच्‍च अभिज्झाकायगन्थो सम्पयुत्तका च खन्धा चित्तसमुट्ठानञ्‍च रूपं (चक्‍कं)। (३)

२. नोगन्थं  धम्मं पटिच्‍च नोगन्थो धम्मो उप्पज्‍जति हेतुपच्‍चया – नोगन्थं एकं खन्धं पटिच्‍च तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… पटिसन्धिक्खणे…पे॰… खन्धे पटिच्‍च वत्थु, वत्थुं पटिच्‍च खन्धा, एकं महाभूतं…पे॰…। (१)

नोगन्थं धम्मं पटिच्‍च गन्थो धम्मो उप्पज्‍जति हेतुपच्‍चया – नोगन्थे खन्धे पटिच्‍च गन्था। (२)

नोगन्थं धम्मं पटिच्‍च गन्थो च नोगन्थो च धम्मा उप्पज्‍जन्ति हेतुपच्‍चया – नोगन्थं एकं खन्धं पटिच्‍च तयो खन्धा गन्था च चित्तसमुट्ठानञ्‍च रूपं…पे॰… द्वे खन्धे…पे॰…। (३)

३. गन्थञ्‍च नोगन्थञ्‍च  धम्मं पटिच्‍च गन्थो धम्मो उप्पज्‍जति हेतुपच्‍चया – सीलब्बतपरामासं कायगन्थञ्‍च सम्पयुत्तके च खन्धे पटिच्‍च अभिज्झाकायगन्थो (चक्‍कं)। (१)

गन्थञ्‍च  नोगन्थञ्‍च धम्मं पटिच्‍च नोगन्थो धम्मो उप्पज्‍जति हेतुपच्‍चया – नोगन्थं एकं खन्धञ्‍च गन्थे च पटिच्‍च तयो खन्धा चित्तसमुट्ठानञ्‍च रूपं…पे॰… द्वे खन्धे च…पे॰… गन्थे च सम्पयुत्तके खन्धे च पटिच्‍च चित्तसमुट्ठानं रूपं। (२)

गन्थञ्‍च नोगन्थञ्‍च धम्मं पटिच्‍च गन्थो च नोगन्थो च धम्मा उप्पज्‍जन्ति हेतुपच्‍चया – नोगन्थं एकं खन्धञ्‍च सीलब्बतपरामासकायगन्थञ्‍च पटिच्‍च तयो खन्धा अभिज्झाकायगन्थो चित्तसमुट्ठानञ्‍च रूपं…पे॰… द्वे खन्धे च…पे॰…। (चक्‍कं। संखित्तं।) (३)

आरम्मणपच्‍चया…पे॰… अविगतपच्‍चया।

१. पच्‍चयानुलोमं

२. सङ्ख्यावारो

सुद्धं

४. हेतुया  नव, आरम्मणे नव, अधिपतिया नव (सब्बत्थ नव), विपाके एकं, आहारे नव…पे॰… अविगते नव।

अनुलोमं।

२. पच्‍चयपच्‍चनीयं

१. विभङ्गवारो

नहेतुपच्‍चयो

५. नोगन्थं धम्मं पटिच्‍च नोगन्थो धम्मो उप्पज्‍जति नहेतुपच्‍चया – अहेतुकं नोगन्थं एकं खन्धं पटिच्‍च तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… अहेतुकपटिसन्धिक्खणे (याव असञ्‍ञसत्ता), विचिकिच्छासहगते उद्धच्‍चसहगते खन्धे पटिच्‍च विचिकिच्छासहगतो उद्धच्‍चसहगतो मोहो। (१)

नआरम्मणपच्‍चयादि

६. गन्थं धम्मं पटिच्‍च नोगन्थो धम्मो उप्पज्‍जति नआरम्मणपच्‍चया – गन्थे पटिच्‍च चित्तसमुट्ठानं रूपं। (१)

नोगन्थं  धम्मं पटिच्‍च नोगन्थो धम्मो उप्पज्‍जति नआरम्मणपच्‍चया – नोगन्थे  खन्धे पटिच्‍च चित्तसमुट्ठानं रूपं; पटिसन्धिक्खणे…पे॰… (याव असञ्‍ञसत्ता)। (१)

गन्थञ्‍च  नोगन्थञ्‍च धम्मं पटिच्‍च नोगन्थो धम्मो उप्पज्‍जति नआरम्मणपच्‍चया – गन्थे च सम्पयुत्तके च खन्धे पटिच्‍च चित्तसमुट्ठानं रूपं (संखित्तं)।

नअधिपतिपच्‍चया… नव, नअनन्तरपच्‍चया… तीणि, नसमनन्तरपच्‍चया… तीणि, नअञ्‍ञमञ्‍ञपच्‍चया… तीणि, नउपनिस्सयपच्‍चया… तीणि।

नपुरेजातपच्‍चयादि

७. गन्थं धम्मं पटिच्‍च गन्थो धम्मो उप्पज्‍जति नपुरेजातपच्‍चया – अरूपे इदंसच्‍चाभिनिवेसं कायगन्थं पटिच्‍च अभिज्झाकायगन्थो, अभिज्झाकायगन्थं पटिच्‍च इदंसच्‍चाभिनिवेसो कायगन्थो (अरूपे सीलब्बतपरामासो नत्थि, एवं नव पञ्हा कातब्बा), नपच्छाजाते नव, नआसेवने नव, नकम्मे तीणि, नविपाके नव, नआहारे एकं, नइन्द्रिये एकं, नझाने एकं, नमग्गे एकं, नसम्पयुत्ते तीणि, नविप्पयुत्ते नव, नोनत्थिया तीणि, नोविगते तीणि।

२. पच्‍चयपच्‍चनीयं

२. सङ्ख्यावारो

सुद्धं

८. नहेतुया एकं, नआरम्मणे तीणि, नअधिपतिया नव, नअनन्तरे तीणि, नसमनन्तरे तीणि, नअञ्‍ञमञ्‍ञे तीणि, नउपनिस्सये तीणि, नपुरेजाते नव, नपच्छाजाते नव, नआसेवने नव, नकम्मे तीणि, नविपाके नव, नआहारे एकं, नइन्द्रिये एकं, नझाने एकं, नमग्गे एकं, नसम्पयुत्ते तीणि, नविप्पयुत्ते नव, नोनत्थिया तीणि, नोविगते तीणि।

३. पच्‍चयानुलोमपच्‍चनीयं

९. हेतुपच्‍चया  नआरम्मणे तीणि, नअधिपतिया नव (संखित्तं, एवं गणेतब्बं)।

४. पच्‍चयपच्‍चनीयानुलोमं

१०. नहेतुपच्‍चया आरम्मणे एकं…पे॰… अनन्तरे एकं…पे॰… अविगते एकं।

२. सहजातवारो

(सहजातवारो पटिच्‍चवारसदिसो)।

३. पच्‍चयवारो

१. पच्‍चयानुलोमं

१. विभङ्गवारो

हेतुपच्‍चयो

११. गन्थं  धम्मं पच्‍चया गन्थो धम्मो उप्पज्‍जति हेतुपच्‍चया… तीणि (पटिच्‍चवारसदिसो)।

नोगन्थं धम्मं पच्‍चया नोगन्थो धम्मो उप्पज्‍जति हेतुपच्‍चया – नोगन्थं एकं खन्धं पच्‍चया तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… पटिसन्धिक्खणे…पे॰… खन्धे पच्‍चया वत्थु, वत्थुं पच्‍चया खन्धा। एकं महाभूतं…पे॰… वत्थुं पच्‍चया नोगन्था खन्धा। (१)

नोगन्थं  धम्मं पच्‍चया गन्थो धम्मो उप्पज्‍जति हेतुपच्‍चया – नोगन्थे खन्धे पच्‍चया गन्था, वत्थुं पच्‍चया गन्था। (२)

नोगन्थं धम्मं पच्‍चया गन्थो च नोगन्थो च धम्मा उप्पज्‍जन्ति हेतुपच्‍चया – नोगन्थं एकं खन्धं पच्‍चया तयो खन्धा गन्था च चित्तसमुट्ठानञ्‍च रूपं…पे॰… द्वे खन्धे…पे॰… वत्थुं पच्‍चया गन्था सम्पयुत्तका च खन्धा। (३)

१२. गन्थञ्‍च नोगन्थञ्‍च धम्मं पच्‍चया गन्थो धम्मो उप्पज्‍जति हेतुपच्‍चया – सीलब्बतपरामासं कायगन्थञ्‍च सम्पयुत्तके च खन्धे पच्‍चया  अभिज्झाकायगन्थो (चक्‍कं)। सीलब्बतपरामासं कायगन्थञ्‍च वत्थुञ्‍च पच्‍चया अभिज्झाकायगन्थो (चक्‍कं)। (१)

गन्थञ्‍च नोगन्थञ्‍च धम्मं पच्‍चया नोगन्थो धम्मो उप्पज्‍जति हेतुपच्‍चया – नोगन्थं एकं खन्धञ्‍च गन्थे च पच्‍चया तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… गन्थे च वत्थुञ्‍च पच्‍चया नोगन्था खन्धा। (२)

गन्थञ्‍च नोगन्थञ्‍च धम्मं पच्‍चया गन्थो च नोगन्थो च धम्मा उप्पज्‍जन्ति हेतुपच्‍चया – नोगन्थं एकं खन्धञ्‍च सीलब्बतपरामासं कायगन्थञ्‍च पच्‍चया तयो खन्धा अभिज्झाकायगन्थो च चित्तसमुट्ठानञ्‍च रूपं…पे॰… द्वे खन्धे…पे॰… (चक्‍कं)। सीलब्बतपरामासं कायगन्थञ्‍च वत्थुञ्‍च पच्‍चया अभिज्झाकायगन्थो च सम्पयुत्तका च खन्धा (चक्‍कं)। (३)

१. पच्‍चयानुलोमं

२. सङ्ख्यावारो

१३. हेतुया  नव, आरम्मणे नव, अधिपतिया नव…पे॰… अविगते नव।

अनुलोमं।

२. पच्‍चयपच्‍चनीयं

१. विभङ्गवारो

नहेतुपच्‍चयो

१४. नोगन्थं  धम्मं पच्‍चया नोगन्थो धम्मो उप्पज्‍जति नहेतुपच्‍चया – अहेतुकं नोगन्थं एकं खन्धं पच्‍चया तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… पटिसन्धिक्खणे…पे॰… (याव असञ्‍ञसत्ता), चक्खायतनं पच्‍चया चक्खुविञ्‍ञाणं…पे॰… कायायतनं पच्‍चया कायविञ्‍ञाणं। वत्थुं पच्‍चया अहेतुका नोगन्था खन्धा, विचिकिच्छासहगते उद्धच्‍चसहगते खन्धे च वत्थुञ्‍च पच्‍चया विचिकिच्छासहगतो उद्धच्‍चसहगतो मोहो (संखित्तं)।

२. पच्‍चयपच्‍चनीयं

२. सङ्ख्यावारो

१५. नहेतुया  एकं, नआरम्मणे तीणि, नअधिपतिया नव (एवं गणेतब्बं)।

३. पच्‍चयानुलोमपच्‍चनीयं

१६. हेतुपच्‍चया नआरम्मणे तीणि, नअधिपतिया नव…पे॰… नोविगते तीणि।

४. पच्‍चयपच्‍चनीयानुलोमं

१७. नहेतुपच्‍चया आरम्मणे एकं…पे॰… अविगते एकं।

४-६. निस्सय-संसट्ठ-सम्पयुत्तवारो

(निस्सयवारो पच्‍चयवारसदिसोव। संसट्ठवारोपि सम्पयुत्तवारोपि नव पञ्हा कातब्बा, रूपं नत्थि।)

७. पञ्हावारो

१. पच्‍चयानुलोमं

१. विभङ्गवारो

हेतुपच्‍चयो

१८. गन्थो  धम्मो गन्थस्स धम्मस्स हेतुपच्‍चयेन पच्‍चयो – गन्था हेतू सम्पयुत्तकानं गन्थानं हेतुपच्‍चयेन पच्‍चयो। (१)

गन्थो धम्मो नोगन्थस्स धम्मस्स हेतुपच्‍चयेन पच्‍चयो – गन्था हेतू सम्पयुत्तकानं खन्धानं चित्तसमुट्ठानानञ्‍च रूपानं हेतुपच्‍चयेन पच्‍चयो। (२)

गन्थो धम्मो गन्थस्स च नोगन्थस्स च धम्मस्स हेतुपच्‍चयेन पच्‍चयो – गन्था हेतू सम्पयुत्तकानं खन्धानं गन्थानञ्‍च चित्तसमुट्ठानानञ्‍च रूपानं हेतुपच्‍चयेन पच्‍चयो। (३)

१९. नोगन्थो धम्मो नोगन्थस्स धम्मस्स हेतुपच्‍चयेन पच्‍चयो – नोगन्था हेतू सम्पयुत्तकानं खन्धानं चित्तसमुट्ठानानञ्‍च रूपानं हेतुपच्‍चयेन पच्‍चयो; पटिसन्धिक्खणे…पे॰…। (१)

नोगन्थो धम्मो गन्थस्स धम्मस्स हेतुपच्‍चयेन पच्‍चयो – नोगन्था हेतू सम्पयुत्तकानं गन्थानं हेतुपच्‍चयेन पच्‍चयो। (२)

नोगन्थो धम्मो गन्थस्स च नोगन्थस्स च धम्मस्स  हेतुपच्‍चयेन पच्‍चयो – नोगन्था हेतू सम्पयुत्तकानं खन्धानं गन्थानञ्‍च चित्तसमुट्ठानानञ्‍च रूपानं हेतुपच्‍चयेन पच्‍चयो। (३)

२०. गन्थो च नोगन्थो च धम्मा गन्थस्स धम्मस्स हेतुपच्‍चयेन पच्‍चयो – गन्था च नोगन्था च हेतू सम्पयुत्तकानं गन्थानं हेतुपच्‍चयेन पच्‍चयो। (१)

गन्थो  च नोगन्थो च धम्मा नोगन्थस्स धम्मस्स हेतुपच्‍चयेन पच्‍चयो – गन्था च नोगन्था च हेतू सम्पयुत्तकानं खन्धानं चित्तसमुट्ठानानञ्‍च रूपानं हेतुपच्‍चयेन पच्‍चयो। (२)

गन्थो  च नोगन्थो च धम्मा गन्थस्स च नोगन्थस्स च धम्मस्स हेतुपच्‍चयेन पच्‍चयो – गन्था च नोगन्था च हेतू सम्पयुत्तकानं खन्धानं गन्थानञ्‍च चित्तसमुट्ठानानञ्‍च रूपानं हेतुपच्‍चयेन पच्‍चयो। (३)

आरम्मणपच्‍चयो

२१. गन्थो धम्मो गन्थस्स धम्मस्स आरम्मणपच्‍चयेन पच्‍चयो – गन्थे आरब्भ गन्था उप्पज्‍जन्ति। (मूलं कातब्बं) गन्थे आरब्भ नोगन्था खन्धा उप्पज्‍जन्ति। (मूलं कातब्बं) गन्थे आरब्भ गन्था च सम्पयुत्तका च खन्धा उप्पज्‍जन्ति। (३)

२२. नोगन्थो धम्मो नोगन्थस्स धम्मस्स आरम्मणपच्‍चयेन पच्‍चयो – दानं दत्वा सीलं…पे॰… उपोसथकम्मं कत्वा तं पच्‍चवेक्खति, पुब्बे सुचिण्णानि…पे॰… झाना…पे॰… अरिया मग्गा वुट्ठहित्वा मग्गं पच्‍चवेक्खन्ति, फलं पच्‍चवेक्खन्ति, निब्बानं पच्‍चवेक्खन्ति। निब्बानं गोत्रभुस्स, वोदानस्स, मग्गस्स, फलस्स, आवज्‍जनाय  आरम्मणपच्‍चयेन पच्‍चयो; अरिया नोगन्थे पहीने किलेसे…पे॰… विक्खम्भिते किलेसे पच्‍चवेक्खन्ति, पुब्बे…पे॰… चक्खुं…पे॰… वत्थुं नोगन्थे खन्धे अनिच्‍चतो…पे॰… दोमनस्सं उप्पज्‍जति; दिब्बेन चक्खुना रूपं पस्सति, दिब्बाय सोतधातुया सद्दं सुणाति। चेतोपरियञाणेन नोगन्थचित्तसमङ्गिस्स चित्तं जानाति, आकासानञ्‍चायतनं विञ्‍ञाणञ्‍चायतनस्स…पे॰… आकिञ्‍चञ्‍ञायतनं नेवसञ्‍ञानासञ्‍ञायतनस्स…पे॰… रूपायतनं चक्खुविञ्‍ञाणस्स…पे॰… फोट्ठब्बायतनं कायविञ्‍ञाणस्स…पे॰… नोगन्था खन्धा इद्धिविधञाणस्स, चेतोपरियञाणस्स, पुब्बेनिवासानुस्सतिञाणस्स, यथाकम्मूपगञाणस्स, अनागतंसञाणस्स, आवज्‍जनाय आरम्मणपच्‍चयेन पच्‍चयो। (१)

नोगन्थो धम्मो गन्थस्स धम्मस्स आरम्मणपच्‍चयेन पच्‍चयो – दानं दत्वा सीलं…पे॰… उपोसथकम्मं कत्वा तं अस्सादेति अभिनन्दति, तं आरब्भ रागो उप्पज्‍जति, दिट्ठि उप्पज्‍जति, दोमनस्सं उप्पज्‍जति; पुब्बे सुचिण्णानि…पे॰… झाना…पे॰… चक्खुं…पे॰… वत्थुं नोगन्थे खन्धे अस्सादेति अभिनन्दति, तं आरब्भ रागो उप्पज्‍जति…पे॰… दोमनस्सं उप्पज्‍जति। (२)

नोगन्थो धम्मो गन्थस्स च नोगन्थस्स च धम्मस्स आरम्मणपच्‍चयेन पच्‍चयो – दानं दत्वा सीलं…पे॰… उपोसथकम्मं कत्वा तं अस्सादेति  अभिनन्दति, तं आरब्भ गन्था च सम्पयुत्तका च खन्धा उप्पज्‍जन्ति, पुब्बे सुचिण्णानि…पे॰… झाना…पे॰… चक्खुं…पे॰… वत्थुं नोगन्थे खन्धे अस्सादेति अभिनन्दति, तं आरब्भ गन्था च सम्पयुत्तका  च खन्धा उप्पज्‍जन्ति। (३)

गन्थो च नोगन्थो च धम्मा गन्थस्स धम्मस्स आरम्मणपच्‍चयेन पच्‍चयो… तीणि (आरब्भ कातब्बा)।

अधिपतिपच्‍चयो

२३. गन्थो धम्मो गन्थस्स धम्मस्स अधिपतिपच्‍चयेन पच्‍चयो… तीणि (आरम्मणसदिसा, गरुकारम्मणा कातब्बा)।

नोगन्थो धम्मो नोगन्थस्स धम्मस्स अधिपतिपच्‍चयेन पच्‍चयो – आरम्मणाधिपति, सहजाताधिपति। आरम्मणाधिपति – दानं…पे॰… सीलं…पे॰… उपोसथकम्मं…पे॰… पुब्बे…पे॰… झाना…पे॰… अरिया मग्गा…पे॰… फलं…पे॰… निब्बानं…पे॰… निब्बानं गोत्रभुस्स, वोदानस्स, मग्गस्स, फलस्स अधिपतिपच्‍चयेन पच्‍चयो; चक्खुं…पे॰… वत्थुं नोगन्थे खन्धे गरुं कत्वा अस्सादेति अभिनन्दति, तं गरुं कत्वा रागो उप्पज्‍जति, दिट्ठि उप्पज्‍जति। सहजाताधिपति – नोगन्थाधिपति सम्पयुत्तकानं खन्धानं चित्तसमुट्ठानानञ्‍च रूपानं अधिपतिपच्‍चयेन पच्‍चयो। (१)

नोगन्थो धम्मो गन्थस्स धम्मस्स अधिपतिपच्‍चयेन पच्‍चयो – आरम्मणाधिपति, सहजाताधिपति। आरम्मणाधिपति – दानं…पे॰… सीलं…पे॰… उपोसथकम्मं…पे॰… पुब्बे सुचिण्णानि  …पे॰… झाना…पे॰… चक्खुं…पे॰… वत्थुं नोगन्थे खन्धे गरुं कत्वा तं अस्सादेति अभिनन्दति, तं गरुं कत्वा रागो उप्पज्‍जति, दिट्ठि उप्पज्‍जति। सहजाताधिपति – नोगन्थाधिपति गन्थानं अधिपतिपच्‍चयेन पच्‍चयो। (२)

नोगन्थो धम्मो गन्थस्स च नोगन्थस्स च धम्मस्स अधिपतिपच्‍चयेन पच्‍चयो – आरम्मणाधिपति, सहजाताधिपति। आरम्मणाधिपति – दानं…पे॰… नोगन्थे  खन्धे गरुं कत्वा अस्सादेति अभिनन्दति, तं गरुं कत्वा गन्था च सम्पयुत्तका च खन्धा उप्पज्‍जन्ति। सहजाताधिपति – नोगन्थाधिपति सम्पयुत्तकानं खन्धानं गन्थानञ्‍च चित्तसमुट्ठानानञ्‍च रूपानं अधिपतिपच्‍चयेन पच्‍चयो। (३)

२४. गन्थो  च नोगन्थो च धम्मा गन्थस्स धम्मस्स अधिपतिपच्‍चयेन पच्‍चयो – आरम्मणाधिपति… तीणि।

अनन्तरपच्‍चयो

२५. गन्थो धम्मो गन्थस्स धम्मस्स अनन्तरपच्‍चयेन पच्‍चयो – पुरिमा पुरिमा गन्था पच्छिमानं पच्छिमानं गन्थानं अनन्तरपच्‍चयेन पच्‍चयो। (१)

गन्थो धम्मो नोगन्थस्स धम्मस्स अनन्तरपच्‍चयेन पच्‍चयो – पुरिमा पुरिमा गन्था पच्छिमानं पच्छिमानं नोगन्थानं खन्धानं अनन्तरपच्‍चयेन पच्‍चयो; गन्था वुट्ठानस्स अनन्तरपच्‍चयेन पच्‍चयो। (२)

गन्थो धम्मो गन्थस्स च नोगन्थस्स च धम्मस्स अनन्तरपच्‍चयेन पच्‍चयो – पुरिमा पुरिमा गन्था पच्छिमानं पच्छिमानं गन्थानं सम्पयुत्तकानञ्‍च खन्धानं अनन्तरपच्‍चयेन पच्‍चयो। (३)

२६. नोगन्थो धम्मो नोगन्थस्स धम्मस्स अनन्तरपच्‍चयेन पच्‍चयो… तीणि (द्वे आवज्‍जना कातब्बा, पठमो नत्थि)।

गन्थो  च नोगन्थो च धम्मा गन्थस्स धम्मस्स अनन्तरपच्‍चयेन पच्‍चयो… तीणि (एकम्पि वुट्ठानं कातब्बं, मज्झे)।

समनन्तरपच्‍चयादि

२७. गन्थो धम्मो गन्थस्स धम्मस्स समनन्तरपच्‍चयेन पच्‍चयो… नव… सहजातपच्‍चयेन पच्‍चयो… नव… अञ्‍ञमञ्‍ञपच्‍चयेन पच्‍चयो… नव, निस्सयपच्‍चयेन पच्‍चयो… नव।

उपनिस्सयपच्‍चयो

२८. गन्थो धम्मो गन्थस्स धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो – गन्था गन्थानं उपनिस्सयपच्‍चयेन पच्‍चयो… तीणि।

२९. नोगन्थो धम्मो नोगन्थस्स धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो …पे॰…। पकतूपनिस्सयो – सद्धं उपनिस्साय दानं देति…पे॰… मानं जप्पेति, दिट्ठिं गण्हाति; सीलं…पे॰… सेनासनं उपनिस्साय दानं देति…पे॰… सङ्घं भिन्दति; सद्धा…पे॰… सेनासनं सद्धाय…पे॰… फलसमापत्तिया उपनिस्सयपच्‍चयेन पच्‍चयो। (१)

नोगन्थो धम्मो गन्थस्स धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो – सद्धं उपनिस्साय दिट्ठिं गण्हाति; सीलं…पे॰… सेनासनं उपनिस्साय पाणं हनति…पे॰… सङ्घं भिन्दति; सद्धा…पे॰… सेनासनं रागस्स…पे॰… पत्थनाय उपनिस्सयपच्‍चयेन पच्‍चयो। (२)

नोगन्थो धम्मो गन्थस्स च नोगन्थस्स च धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो – सद्धं उपनिस्साय मानं जप्पेति, दिट्ठिं गण्हाति, सीलं…पे॰… सेनासनं उपनिस्साय पाणं हनति  …पे॰… सङ्घं भिन्दति, सद्धा…पे॰… सेनासनं गन्थानं सम्पयुत्तकानञ्‍च  खन्धानं उपनिस्सयपच्‍चयेन पच्‍चयो। (३)

गन्थो च नोगन्थो च धम्मा गन्थस्स धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो… तीणि (आरम्मणनयेन कातब्बा)।

पुरेजातपच्‍चयादि

३०. नोगन्थो धम्मो नोगन्थस्स धम्मस्स पुरेजातपच्‍चयेन पच्‍चयो – आरम्मणपुरेजातं, वत्थुपुरेजातं। आरम्मणपुरेजातं – चक्खुं…पे॰… वत्थुं अनिच्‍चतो…पे॰… दोमनस्सं उप्पज्‍जति, दिब्बेन चक्खुना रूपं पस्सति, दिब्बाय सोतधातुया सद्दं सुणाति, रूपायतनं चक्खुविञ्‍ञाणस्स…पे॰… फोट्ठब्बायतनं कायविञ्‍ञाणस्स…पे॰…। वत्थुपुरेजातं – चक्खायतनं चक्खुविञ्‍ञाणस्स…पे॰… कायायतनं कायविञ्‍ञाणस्स…पे॰… वत्थु नोगन्थानं खन्धानं पुरेजातपच्‍चयेन पच्‍चयो। (१)

नोगन्थो धम्मो गन्थस्स धम्मस्स पुरेजातपच्‍चयेन पच्‍चयो – आरम्मणपुरेजातं, वत्थुपुरेजातं। आरम्मणपुरेजातं – चक्खुं…पे॰… वत्थुं अस्सादेति अभिनन्दति, तं आरब्भ रागो उप्पज्‍जति, दिट्ठि उप्पज्‍जति, दोमनस्सं  उप्पज्‍जति। वत्थुपुरेजातं – वत्थु गन्थानं पुरेजातपच्‍चयेन पच्‍चयो। (२)

नोगन्थो धम्मो गन्थस्स च नोगन्थस्स च धम्मस्स पुरेजातपच्‍चयेन पच्‍चयो – आरम्मणपुरेजातं, वत्थुपुरेजातं। आरम्मणपुरेजातं – चक्खुं…पे॰… वत्थुं अस्सादेति अभिनन्दति, तं आरब्भ गन्था च सम्पयुत्तका च खन्धा उप्पज्‍जन्ति। वत्थुपुरेजातं  – वत्थु गन्थानं सम्पयुत्तकानञ्‍च खन्धानं पुरेजातपच्‍चयेन पच्‍चयो। (३)

पच्छाजातपच्‍चयेन पच्‍चयो… तीणि, आसेवनपच्‍चयेन पच्‍चयो… नव।

कम्मपच्‍चयो

३१. नोगन्थो  धम्मो नोगन्थस्स धम्मस्स कम्मपच्‍चयेन पच्‍चयो – सहजाता, नानाक्खणिका। सहजाता – नोगन्था चेतना सम्पयुत्तकानं खन्धानं चित्तसमुट्ठानानञ्‍च रूपानं कम्मपच्‍चयेन पच्‍चयो; पटिसन्धिक्खणे…पे॰…। नानाक्खणिका – नोगन्था चेतना विपाकानं खन्धानं कटत्ता च रूपानं कम्मपच्‍चयेन पच्‍चयो। (१)

नोगन्थो धम्मो गन्थस्स धम्मस्स कम्मपच्‍चयेन पच्‍चयो – नोगन्था चेतना सम्पयुत्तकानं गन्थानं कम्मपच्‍चयेन पच्‍चयो। (२)

नोगन्थो धम्मो गन्थस्स च नोगन्थस्स च धम्मस्स कम्मपच्‍चयेन पच्‍चयो – नोगन्था चेतना सम्पयुत्तकानं खन्धानं गन्थानञ्‍च चित्तसमुट्ठानानञ्‍च रूपानं कम्मपच्‍चयेन पच्‍चयो। (३)

विपाकपच्‍चयादि

३२. नोगन्थो धम्मो नोगन्थस्स धम्मस्स विपाकपच्‍चयेन पच्‍चयो… एकं… आहारपच्‍चयेन पच्‍चयो… तीणि… इन्द्रियपच्‍चयेन पच्‍चयो… तीणि… झानपच्‍चयेन पच्‍चयो… तीणि… मग्गपच्‍चयेन पच्‍चयो… नव… सम्पयुत्तपच्‍चयेन पच्‍चयो… नव।

विप्पयुत्तपच्‍चयो

३३. गन्थो धम्मो नोगन्थस्स धम्मस्स विप्पयुत्तपच्‍चयेन पच्‍चयो – सहजातं, पच्छाजातं (संखित्तं)। (१)

नोगन्थो  धम्मो नोगन्थस्स धम्मस्स विप्पयुत्तपच्‍चयेन पच्‍चयो – सहजातं, पुरेजातं, पच्छाजातं  (संखित्तं)। (१)

नोगन्थो धम्मो गन्थस्स धम्मस्स विप्पयुत्तपच्‍चयेन पच्‍चयो। पुरेजातं – वत्थु गन्थानं विप्पयुत्तपच्‍चयेन पच्‍चयो। (२)

नोगन्थो  धम्मो गन्थस्स च नोगन्थस्स च धम्मस्स विप्पयुत्तपच्‍चयेन पच्‍चयो। पुरेजातं – वत्थु गन्थानं सम्पयुत्तकानञ्‍च खन्धानं विप्पयुत्तपच्‍चयेन पच्‍चयो। (३)

गन्थो च नोगन्थो च धम्मा नोगन्थस्स धम्मस्स विप्पयुत्तपच्‍चयेन पच्‍चयो – सहजातं, पच्छाजातं (संखित्तं)। (१)

अत्थिपच्‍चयो

३४. गन्थो धम्मो गन्थस्स धम्मस्स अत्थिपच्‍चयेन पच्‍चयो… एकं (पटिच्‍चसदिसं)।

गन्थो धम्मो नोगन्थस्स धम्मस्स अत्थिपच्‍चयेन पच्‍चयो – सहजातं, पच्छाजातं। सहजाता – गन्था सम्पयुत्तकानं खन्धानं चित्तसमुट्ठानानञ्‍च रूपानं अत्थिपच्‍चयेन पच्‍चयो। पच्छाजाता – गन्था पुरेजातस्स इमस्स कायस्स अत्थिपच्‍चयेन पच्‍चयो। (२)

गन्थो धम्मो गन्थस्स च नोगन्थस्स च धम्मस्स अत्थिपच्‍चयेन पच्‍चयो… एकं (पटिच्‍चसदिसं)। (३)

३५. नोगन्थो धम्मो नोगन्थस्स धम्मस्स अत्थिपच्‍चयेन पच्‍चयो – सहजातं, पुरेजातं, पच्छाजातं, आहारं, इन्द्रियं (संखित्तं)। (१)

नोगन्थो धम्मो गन्थस्स धम्मस्स अत्थिपच्‍चयेन पच्‍चयो – सहजातं, पुरेजातं। सहजाता – नोगन्था खन्धा गन्थानं अत्थिपच्‍चयेन पच्‍चयो। पुरेजातं – चक्खुं…पे॰… वत्थुं अस्सादेति अभिनन्दति, तं आरब्भ रागो उप्पज्‍जति, दिट्ठि उप्पज्‍जति, दोमनस्सं उप्पज्‍जति, वत्थु गन्थानं अत्थिपच्‍चयेन पच्‍चयो। (२)

नोगन्थो  धम्मो गन्थस्स च नोगन्थस्स च धम्मस्स अत्थिपच्‍चयेन पच्‍चयो – सहजातं, पुरेजातं। सहजातो – नोगन्थो एको खन्धो तिण्णन्‍नं खन्धानं गन्थानञ्‍च चित्तसमुट्ठानानञ्‍च रूपानं अत्थिपच्‍चयेन पच्‍चयो…पे॰…। पुरेजातं – चक्खुं…पे॰… वत्थुं अस्सादेति अभिनन्दति, तं आरब्भ गन्था च सम्पयुत्तका च खन्धा उप्पज्‍जन्ति; वत्थु गन्थानं सम्पयुत्तकानञ्‍च खन्धानं अत्थिपच्‍चयेन पच्‍चयो। (३)

३६. गन्थो च नोगन्थो च धम्मा गन्थस्स धम्मस्स अत्थिपच्‍चयेन पच्‍चयो – सहजातं, पुरेजातं। सहजातो – सीलब्बतपरामासो कायगन्थो च सम्पयुत्तका च खन्धा अभिज्झाकायगन्थस्स अत्थिपच्‍चयेन पच्‍चयो (चक्‍कं)। सहजातो – सीलब्बतपरामासो कायगन्थो च वत्थु च अभिज्झाकायगन्थस्स अत्थिपच्‍चयेन पच्‍चयो। (चक्‍कं)। (१)

गन्थो च नोगन्थो च धम्मा नोगन्थस्स धम्मस्स अत्थिपच्‍चयेन पच्‍चयो – सहजातं, पुरेजातं, पच्छाजातं, आहारं, इन्द्रियं। सहजातो – नोगन्थो एको खन्धो च गन्थो च तिण्णन्‍नं खन्धानं चित्तसमुट्ठानानञ्‍च रूपानं अत्थिपच्‍चयेन पच्‍चयो…पे॰… द्वे खन्धा च…पे॰…। सहजाता – गन्था च वत्थु च नोगन्थानं खन्धानं अत्थिपच्‍चयेन पच्‍चयो। सहजाता – गन्था च महाभूता च चित्तसमुट्ठानानञ्‍च रूपानं अत्थिपच्‍चयेन पच्‍चयो। पच्छाजाता – गन्था च सम्पयुत्तका च खन्धा पुरेजातस्स इमस्स कायस्स अत्थिपच्‍चयेन पच्‍चयो। पच्छाजाता – गन्था च कबळीकारो  आहारो च इमस्स कायस्स अत्थिपच्‍चयेन पच्‍चयो। पच्छाजाता – गन्था च रूपजीवितिन्द्रियञ्‍च कटत्तारूपानं अत्थिपच्‍चयेन पच्‍चयो। (२)

गन्थो च नोगन्थो च धम्मा गन्थस्स च नोगन्थस्स च धम्मस्स अत्थिपच्‍चयेन पच्‍चयो – सहजातं, पुरेजातं। सहजातो – नोगन्थो एको खन्धो च सीलब्बतपरामासो कायगन्थो च तिण्णन्‍नं खन्धानं अभिज्झाकायगन्थस्स च चित्तसमुट्ठानानञ्‍च रूपानं अत्थिपच्‍चयेन पच्‍चयो…पे॰…। सहजातो – सीलब्बतपरामासो कायगन्थो च वत्थु च अभिज्झाकायगन्थस्स च सम्पयुत्तकानञ्‍च खन्धानं अत्थिपच्‍चयेन पच्‍चयो (चक्‍कं)। (३)

१. पच्‍चयानुलोमं

२. सङ्ख्यावारो

सुद्धं

३७. हेतुया  नव, आरम्मणे नव (सब्बत्थ नव), उपनिस्सये नव, पुरेजाते तीणि, पच्छाजाते  तीणि, आसेवने नव, कम्मे तीणि, विपाके एकं, आहारे तीणि, इन्द्रिये तीणि, झाने तीणि, मग्गे नव, सम्पयुत्ते नव, विप्पयुत्ते पञ्‍च, अत्थिया नव, नत्थिया नव, विगते नव, अविगते नव।

अनुलोमं।

पच्‍चनीयुद्धारो

३८. गन्थो धम्मो गन्थस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो। (१)

गन्थो धम्मो नोगन्थस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पच्छाजातपच्‍चयेन पच्‍चयो। (२)

गन्थो धम्मो गन्थस्स च नोगन्थस्स च धम्मस्स आरम्मणपच्‍चयेन पच्‍चयो… सहजातपच्‍चयेन  पच्‍चयो… उपनिस्सयपच्‍चयेन पच्‍चयो। (३)

३९. नोगन्थो धम्मो नोगन्थस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन पच्‍चयो… पच्छाजातपच्‍चयेन पच्‍चयो… कम्मपच्‍चयेन पच्‍चयो… आहारपच्‍चयेन पच्‍चयो… इन्द्रियपच्‍चयेन पच्‍चयो। (१)

नोगन्थो धम्मो गन्थस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन पच्‍चयो। (२)

नोगन्थो धम्मो गन्थस्स च नोगन्थस्स च धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन पच्‍चयो। (३)

४०. गन्थो  च नोगन्थो च धम्मा गन्थस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो। (१)

गन्थो च नोगन्थो च धम्मा नोगन्थस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पच्छाजातपच्‍चयेन पच्‍चयो। (२)

गन्थो च नोगन्थो च धम्मा गन्थस्स च नोगन्थस्स च धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो। (३)

२. पच्‍चयपच्‍चनीयं

२. सङ्ख्यावारो

४१. नहेतुया नव, नआरम्मणे नव (सब्बत्थ नव), नोअविगते नव।

३. पच्‍चयानुलोमपच्‍चनीयं

हेतुदुकं

४२. हेतुपच्‍चया नआरम्मणे नव…पे॰… नसमनन्तरे नव, नअञ्‍ञमञ्‍ञे तीणि, नउपनिस्सये नव (सब्बत्थ नव), नमग्गे नव, नसम्पयुत्ते तीणि, नविप्पयुत्ते नव, नोनत्थिया नव, नोविगते नव।

४. पच्‍चयपच्‍चनीयानुलोमं

४३. नहेतुपच्‍चया आरम्मणे नव, अधिपतिया नव (अनुलोमपदानि परिपुण्णानि कातब्बानि), अविगते नव।

गन्थदुकं निट्ठितं।

२७. गन्थनियदुकं

१-७. वारसत्तकं

४४. गन्थनियं  धम्मं पटिच्‍च गन्थनियो धम्मो उप्पज्‍जति हेतुपच्‍चया – गन्थनियं एकं खन्धं (संखित्तं)।

(यथा चूळन्तरदुके लोकियदुकं एवं विभजितब्बं निन्‍नानाकरणं।)

गन्थनियदुकं निट्ठितं।

२८. गन्थसम्पयुत्तदुकं

१. पटिच्‍चवारो

१. पच्‍चयानुलोमं

१. विभङ्गवारो

हेतुपच्‍चयो

४५. गन्थसम्पयुत्तं  धम्मं पटिच्‍च गन्थसम्पयुत्तो धम्मो उप्पज्‍जति हेतुपच्‍चया – गन्थसम्पयुत्तं एकं खन्धं पटिच्‍च तयो खन्धा…पे॰… द्वे खन्धे…पे॰…। (१)

गन्थसम्पयुत्तं धम्मं पटिच्‍च गन्थविप्पयुत्तो धम्मो उप्पज्‍जति हेतुपच्‍चया – गन्थसम्पयुत्ते खन्धे पटिच्‍च चित्तसमुट्ठानं रूपं, दिट्ठिगतविप्पयुत्तलोभसहगते खन्धे पटिच्‍च  लोभो चित्तसमुट्ठानञ्‍च रूपं, दोमनस्ससहगते खन्धे पटिच्‍च पटिघं चित्तसमुट्ठानञ्‍च रूपं। (२)

गन्थसम्पयुत्तं धम्मं पटिच्‍च गन्थसम्पयुत्तो च गन्थविप्पयुत्तो च धम्मा उप्पज्‍जन्ति हेतुपच्‍चया – गन्थसम्पयुत्तं एकं खन्धं पटिच्‍च तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… दिट्ठिगतविप्पयुत्तलोभसहगतं एकं खन्धं पटिच्‍च तयो खन्धा लोभो च चित्तसमुट्ठानञ्‍च रूपं…पे॰… द्वे खन्धे…पे॰… दोमनस्ससहगतं एकं खन्धं पटिच्‍च तयो खन्धा पटिघञ्‍च चित्तसमुट्ठानञ्‍च रूपं…पे॰… द्वे खन्धे…पे॰…। (३)

४६. गन्थविप्पयुत्तं  धम्मं पटिच्‍च गन्थविप्पयुत्तो धम्मो उप्पज्‍जति हेतुपच्‍चया – गन्थविप्पयुत्तं एकं खन्धं पटिच्‍च तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… दिट्ठिगतविप्पयुत्तं लोभं पटिच्‍च चित्तसमुट्ठानं रूपं, पटिघं पटिच्‍च चित्तसमुट्ठानं रूपं; पटिसन्धिक्खणे…पे॰… खन्धे पटिच्‍च (संखित्तं)। (१)

गन्थविप्पयुत्तं धम्मं पटिच्‍च गन्थसम्पयुत्तो धम्मो उप्पज्‍जति हेतुपच्‍चया – दिट्ठिगतविप्पयुत्तं लोभं पटिच्‍च सम्पयुत्तका खन्धा, पटिघं पटिच्‍च सम्पयुत्तका खन्धा। (२)

गन्थविप्पयुत्तं धम्मं पटिच्‍च गन्थसम्पयुत्तो च गन्थविप्पयुत्तो च धम्मा उप्पज्‍जन्ति हेतुपच्‍चया – दिट्ठिगतविप्पयुत्तं लोभं पटिच्‍च सम्पयुत्तका खन्धा चित्तसमुट्ठानञ्‍च रूपं, पटिघं पटिच्‍च सम्पयुत्तका खन्धा चित्तसमुट्ठानञ्‍च रूपं। (३)

४७. गन्थसम्पयुत्तञ्‍च गन्थविप्पयुत्तञ्‍च धम्मं पटिच्‍च गन्थसम्पयुत्तो धम्मो उप्पज्‍जति हेतुपच्‍चया – दिट्ठिगतविप्पयुत्तलोभसहगतं  एकं खन्धञ्‍च लोभञ्‍च  पटिच्‍च तयो खन्धा…पे॰… द्वे खन्धे…पे॰… दोमनस्ससहगतं एकं खन्धञ्‍च पटिघञ्‍च पटिच्‍च तयो खन्धा…पे॰… द्वे खन्धे…पे॰…। (१)

गन्थसम्पयुत्तञ्‍च गन्थविप्पयुत्तञ्‍च धम्मं पटिच्‍च गन्थविप्पयुत्तो धम्मो उप्पज्‍जति हेतुपच्‍चया – गन्थसम्पयुत्ते खन्धे च महाभूते च पटिच्‍च चित्तसमुट्ठानं रूपं, दिट्ठिगतविप्पयुत्तलोभसहगते खन्धे च लोभञ्‍च पटिच्‍च चित्तसमुट्ठानं रूपं, दोमनस्ससहगते खन्धे च पटिघञ्‍च पटिच्‍च चित्तसमुट्ठानं रूपं। (२)

गन्थसम्पयुत्तञ्‍च गन्थविप्पयुत्तञ्‍च धम्मं पटिच्‍च गन्थसम्पयुत्तो च गन्थविप्पयुत्तो च धम्मा उप्पज्‍जन्ति हेतुपच्‍चया – दिट्ठिगतविप्पयुत्तलोभसहगतं एकं खन्धञ्‍च लोभञ्‍च पटिच्‍च तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… दोमनस्ससहगतं एकं खन्धञ्‍च पटिघञ्‍च पटिच्‍च तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰…। (३)

आरम्मणपच्‍चयो

४८. गन्थसम्पयुत्तं  धम्मं पटिच्‍च गन्थसम्पयुत्तो धम्मो उप्पज्‍जति आरम्मणपच्‍चया – गन्थसम्पयुत्तं एकं खन्धं पटिच्‍च तयो खन्धा…पे॰… द्वे खन्धे…पे॰…। (१)

गन्थसम्पयुत्तं धम्मं पटिच्‍च गन्थविप्पयुत्तो धम्मो उप्पज्‍जति आरम्मणपच्‍चया – दिट्ठिगतविप्पयुत्तलोभसहगते खन्धे पटिच्‍च लोभो, दोमनस्ससहगते खन्धे पटिच्‍च पटिघं। (२)

गन्थसम्पयुत्तं धम्मं पटिच्‍च गन्थसम्पयुत्तो च गन्थविप्पयुत्तो च धम्मा उप्पज्‍जन्ति आरम्मणपच्‍चया  – दिट्ठिगतविप्पयुत्तलोभसहगतं एकं खन्धं पटिच्‍च तयो खन्धा लोभो च…पे॰… द्वे खन्धे…पे॰… दोमनस्ससहगतं एकं खन्धं पटिच्‍च तयो खन्धा पटिघञ्‍च…पे॰… द्वे खन्धे…पे॰…। (३)

४९. गन्थविप्पयुत्तं धम्मं पटिच्‍च गन्थविप्पयुत्तो धम्मो उप्पज्‍जति आरम्मणपच्‍चया – गन्थविप्पयुत्तं एकं खन्धं पटिच्‍च तयो खन्धा…पे॰… द्वे खन्धे…पे॰… पटिसन्धिक्खणे…पे॰… वत्थुं पटिच्‍च खन्धा। (१)

गन्थविप्पयुत्तं धम्मं पटिच्‍च गन्थसम्पयुत्तो धम्मो उप्पज्‍जति आरम्मणपच्‍चया – दिट्ठिगतविप्पयुत्तं लोभं पटिच्‍च सम्पयुत्तका खन्धा, पटिघं पटिच्‍च सम्पयुत्तका खन्धा। (२)

गन्थसम्पयुत्तञ्‍च  गन्थविप्पयुत्तञ्‍च धम्मं पटिच्‍च गन्थसम्पयुत्तो धम्मो उप्पज्‍जति आरम्मणपच्‍चया – दिट्ठिगतविप्पयुत्तलोभसहगतं एकं खन्धञ्‍च लोभञ्‍च पटिच्‍च तयो खन्धा…पे॰… द्वे खन्धे…पे॰… दोमनस्ससहगतं एकं खन्धञ्‍च पटिघञ्‍च पटिच्‍च तयो खन्धा…पे॰… द्वे खन्धे…पे॰… (संखित्तं)। (१)

१. पच्‍चयानुलोमं

२. सङ्ख्यावारो

सुद्धं

५०. हेतुया  नव, आरम्मणे छ, अधिपतिया नव, अनन्तरे छ, समनन्तरे छ, सहजाते नव, अञ्‍ञमञ्‍ञे छ, निस्सये नव, उपनिस्सये छ, पुरेजाते छ, आसेवने छ, कम्मे नव, विपाके एकं, आहारे नव, इन्द्रिये नव, झाने नव, मग्गे नव, सम्पयुत्ते छ, विप्पयुत्ते नव, अत्थिया नव, नत्थिया छ, विगते छ, अविगते नव।

अनुलोमं।

२. पच्‍चयपच्‍चनीयं

१. विभङ्गवारो

नहेतुपच्‍चयो

५१. गन्थविप्पयुत्तं धम्मं पटिच्‍च गन्थविप्पयुत्तो धम्मो उप्पज्‍जति  नहेतुपच्‍चया – अहेतुकं गन्थविप्पयुत्तं एकं खन्धं पटिच्‍च तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… अहेतुकपटिसन्धिक्खणे…पे॰… (याव असञ्‍ञसत्ता) विचिकिच्छासहगते उद्धच्‍चसहगते खन्धे पटिच्‍च विचिकिच्छासहगतो उद्धच्‍चसहगतो मोहो (संखित्तं)। (१)

२. पच्‍चयपच्‍चनीयं

२. सङ्ख्यावारो

सुद्धं

५२. नहेतुया  एकं, नआरम्मणे तीणि, नअधिपतिया नव, नअनन्तरे तीणि, नसमनन्तरे तीणि, नअञ्‍ञमञ्‍ञे तीणि, नउपनिस्सये तीणि, नपुरेजाते सत्त (नपुरेजाते विभजन्तेन अरूपं पठमं कातब्बं, रूपं यत्थ लब्भति पच्छा कातब्बं, पटिघञ्‍च अरूपे नत्थि), नपच्छाजाते नव, नआसेवने नव, नकम्मे चत्तारि, नविपाके नव, नआहारे एकं, नइन्द्रिये एकं, नझाने एकं, नमग्गे एकं, नसम्पयुत्ते तीणि, नविप्पयुत्ते छ, नोनत्थिया तीणि, नोविगते तीणि।

३. पच्‍चयानुलोमपच्‍चनीयं

५३. हेतुपच्‍चया नआरम्मणे तीणि, नअधिपतिया नव (एवं गणेतब्बं, संखित्तं), नोविगते तीणि।

४. पच्‍चयपच्‍चनीयानुलोमं

५४. नहेतुपच्‍चया आरम्मणे एकं…पे॰… अविगते एकं।

२. सहजातवारो

(सहजातवारोपि एवं कातब्बो।)

३. पच्‍चयवारो

१. पच्‍चयानुलोमं

१. विभङ्गवारो

हेतुपच्‍चयो

५५. गन्थसम्पयुत्तं  धम्मं पच्‍चया गन्थसम्पयुत्तो धम्मो उप्पज्‍जति हेतुपच्‍चया… तीणि (पटिच्‍चसदिसा)।

गन्थविप्पयुत्तं धम्मं पच्‍चया गन्थविप्पयुत्तो धम्मो उप्पज्‍जति हेतुपच्‍चया – गन्थविप्पयुत्तं  एकं खन्धं पच्‍चया…पे॰… पटिसन्धिक्खणे…पे॰… खन्धे पच्‍चया वत्थु, वत्थुं पच्‍चया खन्धा, एकं महाभूतं…पे॰… वत्थुं पच्‍चया गन्थविप्पयुत्ता खन्धा। (१)

गन्थविप्पयुत्तं  धम्मं पच्‍चया गन्थसम्पयुत्तो धम्मो उप्पज्‍जति हेतुपच्‍चया – वत्थुं पच्‍चया गन्थसम्पयुत्तका खन्धा, दिट्ठिगतविप्पयुत्तं लोभं पच्‍चया सम्पयुत्तका खन्धा, पटिघं पच्‍चया सम्पयुत्तका खन्धा। (२)

गन्थविप्पयुत्तं धम्मं पच्‍चया गन्थसम्पयुत्तो च गन्थविप्पयुत्तो च धम्मा उप्पज्‍जन्ति हेतुपच्‍चया – वत्थुं पच्‍चया गन्थसम्पयुत्तका खन्धा, महाभूते पच्‍चया चित्तसमुट्ठानं रूपं, दिट्ठिगतविप्पयुत्तं लोभं पच्‍चया सम्पयुत्तका खन्धा चित्तसमुट्ठानञ्‍च रूपं, पटिघं पच्‍चया सम्पयुत्तका खन्धा चित्तसमुट्ठानञ्‍च रूपं, वत्थुं पच्‍चया दिट्ठिगतविप्पयुत्तलोभसहगता खन्धा च लोभो च, वत्थुं पच्‍चया दोमनस्ससहगता खन्धा च पटिघञ्‍च। (३)

५६. गन्थसम्पयुत्तञ्‍च गन्थविप्पयुत्तञ्‍च धम्मं पच्‍चया गन्थसम्पयुत्तो धम्मो उप्पज्‍जति हेतुपच्‍चया – गन्थसम्पयुत्तं एकं खन्धञ्‍च वत्थुञ्‍च पच्‍चया तयो खन्धा…पे॰… द्वे खन्धे…पे॰… दिट्ठिगतविप्पयुत्तलोभसहगतं एकं खन्धञ्‍च वत्थुञ्‍च लोभञ्‍च पच्‍चया तयो खन्धा  …पे॰… द्वे खन्धे…पे॰… दोमनस्ससहगतं एकं खन्धञ्‍च वत्थुञ्‍च पटिघञ्‍च पच्‍चया तयो खन्धा…पे॰… द्वे खन्धे…पे॰…। (१)

गन्थसम्पयुत्तञ्‍च गन्थविप्पयुत्तञ्‍च धम्मं पच्‍चया गन्थविप्पयुत्तो धम्मो उप्पज्‍जति हेतुपच्‍चया – गन्थसम्पयुत्ते  खन्धे च महाभूते च पच्‍चया चित्तसमुट्ठानं रूपं, दिट्ठिगतविप्पयुत्तलोभसहगते खन्धे च लोभञ्‍च पच्‍चया चित्तसमुट्ठानं रूपं, दोमनस्ससहगते खन्धे च पटिघञ्‍च पच्‍चया चित्तसमुट्ठानं रूपं, दिट्ठिगतविप्पयुत्तलोभसहगते खन्धे च वत्थुञ्‍च पच्‍चया लोभो, दोमनस्ससहगते खन्धे च वत्थुञ्‍च पच्‍चया पटिघं। (२)

गन्थसम्पयुत्तञ्‍च गन्थविप्पयुत्तञ्‍च धम्मं पच्‍चया गन्थसम्पयुत्तो च गन्थविप्पयुत्तो च धम्मा उप्पज्‍जन्ति हेतुपच्‍चया – गन्थसम्पयुत्तं एकं खन्धञ्‍च वत्थुञ्‍च पच्‍चया तयो खन्धा…पे॰… द्वे खन्धे…पे॰… गन्थसम्पयुत्ते खन्धे च महाभूते च पच्‍चया चित्तसमुट्ठानं रूपं, दिट्ठिगतविप्पयुत्तलोभसहगतं एकं खन्धञ्‍च लोभञ्‍च पच्‍चया तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… दोमनस्ससहगतं एकं खन्धञ्‍च पटिघञ्‍च पच्‍चया तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… दिट्ठिगतविप्पयुत्तलोभसहगतं एकं खन्धञ्‍च वत्थुञ्‍च पच्‍चया तयो खन्धा लोभो च…पे॰… द्वे खन्धे…पे॰… दोमनस्ससहगतं एकं खन्धञ्‍च वत्थुञ्‍च पच्‍चया तयो खन्धा पटिघञ्‍च…पे॰… द्वे खन्धे…पे॰… (संखित्तं)। (३)

१. पच्‍चयानुलोमं

२. सङ्ख्यावारो

सुद्धं

५७. हेतुया  नव, आरम्मणे नव, अधिपतिया नव, अनन्तरे नव, समनन्तरे नव (सब्बत्थ नव), विपाके एकं, आहारे नव…पे॰… अविगते नव।

अनुलोमं।

२. पच्‍चयपच्‍चनीयं

१. विभङ्गवारो

नहेतुपच्‍चयो

५८. गन्थविप्पयुत्तं  धम्मं पच्‍चया गन्थविप्पयुत्तो धम्मो उप्पज्‍जति  नहेतुपच्‍चया – अहेतुकं गन्थविप्पयुत्तं…पे॰… अहेतुकपटिसन्धिक्खणे (याव असञ्‍ञसत्ता), चक्खायतनं पच्‍चया चक्खुविञ्‍ञाणं…पे॰… कायायतनं पच्‍चया कायविञ्‍ञाणं, वत्थुं पच्‍चया अहेतुका गन्थविप्पयुत्ता खन्धा, विचिकिच्छासहगते उद्धच्‍चसहगते खन्धे च वत्थुञ्‍च पच्‍चया विचिकिच्छासहगतो उद्धच्‍चसहगतो मोहो (संखित्तं)।

२. पच्‍चयपच्‍चनीयं

२. सङ्ख्यावारो

सुद्धं

५९. नहेतुया एकं, नआरम्मणे तीणि, नअधिपतिया नव, नअनन्तरे तीणि…पे॰… नउपनिस्सये तीणि, नपुरेजाते सत्त, नपच्छाजाते नव, नआसेवने नव, नकम्मे चत्तारि, नविपाके नव, नआहारे एकं, नइन्द्रिये एकं, नझाने एकं, नमग्गे एकं, नसम्पयुत्ते तीणि, नविप्पयुत्ते छ, नोनत्थिया तीणि, नोविगते तीणि।

३. पच्‍चयानुलोमपच्‍चनीयं

६०. हेतुपच्‍चया नआरम्मणे तीणि, नअधिपतिया नव (एवं गणेतब्बं)।

४. पच्‍चयपच्‍चनीयानुलोमं

६१. नहेतुपच्‍चया  आरम्मणे एकं…पे॰… अविगते एकं।

४. निस्सयवारो

(निस्सयवारो पच्‍चयवारसदिसो)।

५. संसट्ठवारो

१. पच्‍चयानुलोमं

१. विभङ्गवारो

हेतुपच्‍चयो

६२. गन्थसम्पयुत्तं  धम्मं संसट्ठो गन्थसम्पयुत्तो धम्मो उप्पज्‍जति हेतुपच्‍चया – गन्थसम्पयुत्तं एकं खन्धं संसट्ठा तयो खन्धा…पे॰… द्वे खन्धे…पे॰…। (१)

गन्थसम्पयुत्तं धम्मं संसट्ठो गन्थविप्पयुत्तो  धम्मो उप्पज्‍जति हेतुपच्‍चया – दिट्ठिगतविप्पयुत्तलोभसहगते खन्धे संसट्ठो लोभो, दोमनस्ससहगते खन्धे संसट्ठं पटिघं। (२)

गन्थसम्पयुत्तं धम्मं संसट्ठो गन्थसम्पयुत्तो च गन्थविप्पयुत्तो च धम्मा उप्पज्‍जन्ति हेतुपच्‍चया – दिट्ठिगतविप्पयुत्तलोभसहगतं एकं खन्धं संसट्ठा तयो खन्धा लोभो च…पे॰… द्वे खन्धे…पे॰… दोमनस्ससहगतं एकं खन्धं संसट्ठा तयो खन्धा पटिघञ्‍च…पे॰… द्वे खन्धे…पे॰…। (३)

६३. गन्थविप्पयुत्तं धम्मं संसट्ठो गन्थविप्पयुत्तो धम्मो उप्पज्‍जति हेतुपच्‍चया – गन्थविप्पयुत्तं एकं खन्धं संसट्ठा तयो खन्धा…पे॰… द्वे खन्धे…पे॰… पटिसन्धिक्खणे…पे॰…। (१)

गन्थविप्पयुत्तं  धम्मं संसट्ठो गन्थसम्पयुत्तो धम्मो उप्पज्‍जति हेतुपच्‍चया – दिट्ठिगतविप्पयुत्तं लोभं संसट्ठा सम्पयुत्तका खन्धा, पटिघं संसट्ठा सम्पयुत्तका खन्धा। (२)

गन्थसम्पयुत्तञ्‍च गन्थविप्पयुत्तञ्‍च धम्मं संसट्ठो गन्थसम्पयुत्तो धम्मो उप्पज्‍जति हेतुपच्‍चया – दिट्ठिगतविप्पयुत्तं लोभसहगतं एकं खन्धञ्‍च लोभञ्‍च  संसट्ठा तयो खन्धा…पे॰… द्वे खन्धे…पे॰… दोमनस्ससहगतं एकं खन्धञ्‍च पटिघञ्‍च संसट्ठा तयो खन्धा…पे॰… द्वे खन्धे…पे॰… (संखित्तं)।

१. पच्‍चयानुलोमं

२. सङ्ख्यावारो

६४. हेतुया छ, आरम्मणे छ, अधिपतिया छ (सब्बत्थ छ), विपाके एकं, आहारे छ…पे॰… अविगते छ।

अनुलोमं।

२. पच्‍चयपच्‍चनीयं

१. विभङ्गवारो

नहेतुपच्‍चयो

६५. गन्थविप्पयुत्तं धम्मं संसट्ठो गन्थविप्पयुत्तो धम्मो उप्पज्‍जति  नहेतुपच्‍चया – अहेतुकं गन्थविप्पयुत्तं…पे॰… अहेतुकपटिसन्धिक्खणे…पे॰… विचिकिच्छासहगते उद्धच्‍चसहगते खन्धे संसट्ठो विचिकिच्छासहगतो उद्धच्‍चसहगतो मोहो (संखित्तं)।

२. पच्‍चयपच्‍चनीयं

२. सङ्ख्यावारो

६६. नहेतुया  एकं, नअधिपतिया छ, नपुरेजाते छ, नपच्छाजाते छ, नआसेवने छ, नकम्मे चत्तारि, नविपाके छ, नझाने एकं, नमग्गे एकं, नविप्पयुत्ते छ।

३. पच्‍चयानुलोमपच्‍चनीयं

६७. हेतुपच्‍चया नअधिपतिया छ, नपुरेजाते छ, नपच्छाजाते छ, नआसेवने छ, नकम्मे चत्तारि, नविपाके छ, नविप्पयुत्ते छ।

४. पच्‍चयपच्‍चनीयानुलोमं

६८. नहेतुपच्‍चया  आरम्मणे एकं, अनन्तरे एकं…पे॰… अविगते एकं।

६. सम्पयुत्तवारो

(सम्पयुत्तवारो संसट्ठवारसदिसो)।

७. पञ्हावारो

१. पच्‍चयानुलोमं

१. विभङ्गवारो

हेतुपच्‍चयो

६९. गन्थसम्पयुत्तो धम्मो गन्थसम्पयुत्तस्स धम्मस्स हेतुपच्‍चयेन पच्‍चयो – गन्थसम्पयुत्ता हेतू सम्पयुत्तकानं खन्धानं हेतुपच्‍चयेन पच्‍चयो। (१)

गन्थसम्पयुत्तो  धम्मो गन्थविप्पयुत्तस्स धम्मस्स हेतुपच्‍चयेन पच्‍चयो – गन्थसम्पयुत्ता हेतू चित्तसमुट्ठानानं रूपानं हेतुपच्‍चयेन पच्‍चयो; दिट्ठिगतविप्पयुत्तलोभसहगतो हेतु लोभस्स चित्तसमुट्ठानानञ्‍च रूपानं हेतुपच्‍चयेन पच्‍चयो; दोमनस्ससहगतो हेतु पटिघस्स चित्तसमुट्ठानानञ्‍च रूपानं हेतुपच्‍चयेन पच्‍चयो। (२)

गन्थसम्पयुत्तो धम्मो गन्थसम्पयुत्तस्स च गन्थविप्पयुत्तस्स च धम्मस्स हेतुपच्‍चयेन पच्‍चयो – गन्थसम्पयुत्ता  हेतू सम्पयुत्तकानं खन्धानं चित्तसमुट्ठानानञ्‍च रूपानं हेतुपच्‍चयेन पच्‍चयो; दिट्ठिगतविप्पयुत्तलोभसहगतो हेतु सम्पयुत्तकानं खन्धानं लोभस्स च चित्तसमुट्ठानानञ्‍च रूपानं हेतुपच्‍चयेन पच्‍चयो; दोमनस्ससहगतो हेतु सम्पयुत्तकानं खन्धानं पटिघस्स च चित्तसमुट्ठानानञ्‍च रूपानं हेतुपच्‍चयेन पच्‍चयो। (३)

७०. गन्थविप्पयुत्तो धम्मो गन्थविप्पयुत्तस्स धम्मस्स हेतुपच्‍चयेन पच्‍चयो – गन्थविप्पयुत्ता हेतू सम्पयुत्तकानं खन्धानं चित्तसमुट्ठानानञ्‍च रूपानं  हेतुपच्‍चयेन पच्‍चयो; दिट्ठिगतविप्पयुत्तो लोभो चित्तसमुट्ठानानं रूपानं हेतुपच्‍चयेन पच्‍चयो; पटिघं चित्तसमुट्ठानानं रूपानं हेतुपच्‍चयेन पच्‍चयो; पटिसन्धिक्खणे…पे॰…। (१)

गन्थविप्पयुत्तो धम्मो गन्थसम्पयुत्तस्स धम्मस्स हेतुपच्‍चयेन पच्‍चयो – दिट्ठिगतविप्पयुत्तो लोभो सम्पयुत्तकानं खन्धानं हेतुपच्‍चयेन पच्‍चयो; पटिघं सम्पयुत्तकानं खन्धानं हेतुपच्‍चयेन पच्‍चयो। (२)

गन्थविप्पयुत्तो धम्मो गन्थसम्पयुत्तस्स च गन्थविप्पयुत्तस्स च धम्मस्स हेतुपच्‍चयेन पच्‍चयो – दिट्ठिगतविप्पयुत्तो लोभो सम्पयुत्तकानं खन्धानं चित्तसमुट्ठानानञ्‍च रूपानं हेतुपच्‍चयेन पच्‍चयो; पटिघं सम्पयुत्तकानं खन्धानं चित्तसमुट्ठानानञ्‍च रूपानं हेतुपच्‍चयेन पच्‍चयो। (३)

७१. गन्थसम्पयुत्तो च गन्थविप्पयुत्तो च धम्मा गन्थसम्पयुत्तस्स धम्मस्स हेतुपच्‍चयेन पच्‍चयो – दिट्ठिगतविप्पयुत्तलोभसहगतो हेतु च लोभो च सम्पयुत्तकानं खन्धानं हेतुपच्‍चयेन  पच्‍चयो; दोमनस्ससहगतो हेतु च पटिघञ्‍च सम्पयुत्तकानं खन्धानं हेतुपच्‍चयेन पच्‍चयो। (१)

गन्थसम्पयुत्तो च गन्थविप्पयुत्तो च धम्मा गन्थविप्पयुत्तस्स धम्मस्स हेतुपच्‍चयेन पच्‍चयो – दिट्ठिगतविप्पयुत्तलोभसहगतो हेतु च लोभो च चित्तसमुट्ठानानं रूपानं हेतुपच्‍चयेन पच्‍चयो; दोमनस्ससहगतो हेतु च पटिघञ्‍च चित्तसमुट्ठानानं रूपानं हेतुपच्‍चयेन पच्‍चयो। (२)

गन्थसम्पयुत्तो च गन्थविप्पयुत्तो च धम्मा गन्थसम्पयुत्तस्स च गन्थविप्पयुत्तस्स च धम्मस्स हेतुपच्‍चयेन पच्‍चयो – दिट्ठिगतविप्पयुत्तलोभसहगतो हेतु च लोभो च सम्पयुत्तकानं खन्धानं चित्तसमुट्ठानानञ्‍च रूपानं हेतुपच्‍चयेन पच्‍चयो; दोमनस्ससहगतो हेतु च पटिघञ्‍च सम्पयुत्तकानं खन्धानं चित्तसमुट्ठानानञ्‍च रूपानं हेतुपच्‍चयेन पच्‍चयो। (३)

आरम्मणपच्‍चयो

७२. गन्थसम्पयुत्तो धम्मो गन्थसम्पयुत्तस्स धम्मस्स आरम्मणपच्‍चयेन पच्‍चयो – गन्थसम्पयुत्ते खन्धे आरब्भ गन्थसम्पयुत्तका खन्धा उप्पज्‍जन्ति। (तीसुपि मूला पुच्छितब्बा) गन्थसम्पयुत्ते खन्धे आरब्भ गन्थविप्पयुत्ता खन्धा उप्पज्‍जन्ति, गन्थसम्पयुत्ते खन्धे आरब्भ दिट्ठिगतविप्पयुत्तलोभसहगता खन्धा च लोभो च उप्पज्‍जन्ति, दोमनस्ससहगता खन्धा च पटिघञ्‍च उप्पज्‍जन्ति। (३)

७३. गन्थविप्पयुत्तो धम्मो गन्थविप्पयुत्तस्स धम्मस्स आरम्मणपच्‍चयेन पच्‍चयो – दानं दत्वा सीलं…पे॰… उपोसथकम्मं  कत्वा तं पच्‍चवेक्खति, पुब्बे सुचिण्णानि पच्‍चवेक्खति, झाना वुट्ठहित्वा झानं पच्‍चवेक्खति, अरिया मग्गा वुट्ठहित्वा मग्गं पच्‍चवेक्खन्ति, फलं पच्‍चवेक्खन्ति, निब्बानं पच्‍चवेक्खन्ति, निब्बानं गोत्रभुस्स, वोदानस्स, मग्गस्स, फलस्स, आवज्‍जनाय आरम्मणपच्‍चयेन पच्‍चयो; अरिया गन्थविप्पयुत्ते पहीने किलेसे पच्‍चवेक्खन्ति, विक्खम्भिते किलेसे पच्‍चवेक्खन्ति, पुब्बे समुदाचिण्णे किलेसे जानन्ति, चक्खुं…पे॰… वत्थुं गन्थविप्पयुत्ते खन्धे च लोभञ्‍च पटिघञ्‍च अनिच्‍चतो…पे॰… विपस्सति, अस्सादेति अभिनन्दति, तं आरब्भ गन्थविप्पयुत्तो रागो उप्पज्‍जति, विचिकिच्छा…पे॰… उद्धच्‍चं…पे॰… दोमनस्सं उप्पज्‍जति, दिब्बेन चक्खुना रूपं पस्सति, दिब्बाय सोतधातुया सद्दं सुणाति, चेतोपरियञाणेन गन्थविप्पयुत्तचित्तसमङ्गिस्स चित्तं जानाति, आकासानञ्‍चायतनं विञ्‍ञाणञ्‍चायतनस्स…पे॰… आकिञ्‍चञ्‍ञायतनं नेवसञ्‍ञानासञ्‍ञायतनस्स…पे॰… रूपायतनं चक्खुविञ्‍ञाणस्स…पे॰… फोट्ठब्बायतनं कायविञ्‍ञाणस्स…पे॰… गन्थविप्पयुत्ता खन्धा इद्धिविधञाणस्स, चेतोपरियञाणस्स, पुब्बेनिवासानुस्सतिञाणस्स, यथाकम्मूपगञाणस्स, अनागतंसञाणस्स, आवज्‍जनाय आरम्मणपच्‍चयेन पच्‍चयो। (१)

गन्थविप्पयुत्तो धम्मो गन्थसम्पयुत्तस्स धम्मस्स आरम्मणपच्‍चयेन पच्‍चयो – दानं दत्वा सीलं…पे॰… उपोसथकम्मं…पे॰… पुब्बे…पे॰… झाना…पे॰… तं अस्सादेति अभिनन्दति, तं आरब्भ गन्थसम्पयुत्तो रागो उप्पज्‍जति… दिट्ठि उप्पज्‍जति… दोमनस्सं उप्पज्‍जति  (संखित्तं)। (२)

गन्थविप्पयुत्तो धम्मो गन्थसम्पयुत्तस्स च गन्थविप्पयुत्तस्स च धम्मस्स आरम्मणपच्‍चयेन पच्‍चयो – चक्खुं…पे॰… वत्थुं गन्थविप्पयुत्ते खन्धे च लोभञ्‍च पटिघञ्‍च आरब्भ दिट्ठिगतविप्पयुत्तलोभसहगता खन्धा च लोभो च दोमनस्ससहगता खन्धा च पटिघञ्‍च उप्पज्‍जन्ति। (३)

७४. गन्थसम्पयुत्तो  च गन्थविप्पयुत्तो च धम्मा गन्थसम्पयुत्तस्स धम्मस्स आरम्मणपच्‍चयेन पच्‍चयो – दिट्ठिगतविप्पयुत्तलोभसहगते खन्धे च लोभञ्‍च दोमनस्ससहगते खन्धे च पटिघञ्‍च आरब्भ गन्थसम्पयुत्तका खन्धा उप्पज्‍जन्ति। (मूलं पुच्छितब्बं) दिट्ठिगतविप्पयुत्तलोभसहगते खन्धे च लोभञ्‍च दोमनस्ससहगते खन्धे च पटिघञ्‍च आरब्भ गन्थविप्पयुत्ता खन्धा उप्पज्‍जन्ति, दिट्ठिगतविप्पयुत्तलोभसहगते खन्धे च लोभञ्‍च दोमनस्ससहगते खन्धे च पटिघञ्‍च आरब्भ दिट्ठिगतविप्पयुत्तलोभसहगता खन्धा च लोभो च दोमनस्ससहगता खन्धा च पटिघञ्‍च उप्पज्‍जन्ति। (३)

अधिपतिपच्‍चयो

७५. गन्थसम्पयुत्तो  धम्मो गन्थसम्पयुत्तस्स धम्मस्स अधिपतिपच्‍चयेन पच्‍चयो – आरम्मणाधिपति, सहजाताधिपति। आरम्मणाधिपति – गन्थसम्पयुत्ते खन्धे गरुं कत्वा गन्थसम्पयुत्तका खन्धा उप्पज्‍जन्ति। सहजाताधिपति – गन्थसम्पयुत्ताधिपति सम्पयुत्तकानं खन्धानं अधिपतिपच्‍चयेन पच्‍चयो। (१)

गन्थसम्पयुत्तो धम्मो गन्थविप्पयुत्तस्स धम्मस्स अधिपतिपच्‍चयेन पच्‍चयो – आरम्मणाधिपति, सहजाताधिपति। आरम्मणाधिपति – गन्थसम्पयुत्ते खन्धे गरुं कत्वा दिट्ठिगतविप्पयुत्तो लोभो उप्पज्‍जति। सहजाताधिपति – गन्थसम्पयुत्ताधिपति चित्तसमुट्ठानानं रूपानं अधिपतिपच्‍चयेन पच्‍चयो; दिट्ठिगतविप्पयुत्तलोभसहगताधिपति लोभस्स च चित्तसमुट्ठानानञ्‍च रूपानं अधिपतिपच्‍चयेन पच्‍चयो; दोमनस्ससहगताधिपति पटिघस्स च चित्तसमुट्ठानानञ्‍च रूपानं अधिपतिपच्‍चयेन पच्‍चयो। (२)

गन्थसम्पयुत्तो धम्मो गन्थसम्पयुत्तस्स च गन्थविप्पयुत्तस्स च धम्मस्स अधिपतिपच्‍चयेन पच्‍चयो – आरम्मणाधिपति, सहजाताधिपति। आरम्मणाधिपति – गन्थसम्पयुत्ते खन्धे गरुं कत्वा दिट्ठिगतविप्पयुत्तलोभसहगता खन्धा च लोभो च उप्पज्‍जन्ति। सहजाताधिपति – दिट्ठिगतविप्पयुत्तलोभसहगताधिपति सम्पयुत्तकानं खन्धानं लोभस्स च चित्तसमुट्ठानानञ्‍च रूपानं अधिपतिपच्‍चयेन पच्‍चयो; दोमनस्ससहगताधिपति सम्पयुत्तकानं खन्धानं पटिघस्स च चित्तसमुट्ठानानञ्‍च रूपानं अधिपतिपच्‍चयेन पच्‍चयो।(३)

७६. गन्थविप्पयुत्तो  धम्मो गन्थविप्पयुत्तस्स धम्मस्स अधिपतिपच्‍चयेन पच्‍चयो – आरम्मणाधिपति, सहजाताधिपति। आरम्मणाधिपति – दानं…पे॰… सीलं…पे॰… उपोसथकम्मं कत्वा तं गरुं कत्वा पच्‍चवेक्खति, पुब्बे सुचिण्णानि गरुं कत्वा पच्‍चवेक्खति, झाना वुट्ठहित्वा झानं गरुं कत्वा पच्‍चवेक्खति, अरिया मग्गा वुट्ठहित्वा मग्गं गरुं कत्वा पच्‍चवेक्खन्ति, फला वुट्ठहित्वा फलं गरुं कत्वा पच्‍चवेक्खन्ति, निब्बानं गरुं कत्वा पच्‍चवेक्खन्ति, निब्बानं गोत्रभुस्स, वोदानस्स, मग्गस्स, फलस्स अधिपतिपच्‍चयेन पच्‍चयो; चक्खुं…पे॰… वत्थुं गन्थविप्पयुत्ते खन्धे च लोभञ्‍च गरुं कत्वा अस्सादेति  अभिनन्दति, तं गरुं कत्वा गन्थविप्पयुत्तो रागो उप्पज्‍जति। सहजाताधिपति – गन्थविप्पयुत्ताधिपति सम्पयुत्तकानं खन्धानं चित्तसमुट्ठानानञ्‍च रूपानं अधिपतिपच्‍चयेन पच्‍चयो। (१)

गन्थविप्पयुत्तो धम्मो गन्थसम्पयुत्तस्स धम्मस्स अधिपतिपच्‍चयेन पच्‍चयो। आरम्मणाधिपति – दानं…पे॰… सीलं…पे॰… उपोसथकम्मं…पे॰… पुब्बे सुचिण्णानि…पे॰… झाना वुट्ठहित्वा झानं…पे॰… चक्खुं…पे॰… वत्थुं गन्थविप्पयुत्ते खन्धे च लोभञ्‍च गरुं कत्वा अस्सादेति अभिनन्दति, तं गरुं कत्वा गन्थसम्पयुत्तो रागो उप्पज्‍जति… दिट्ठि उप्पज्‍जति। (२)

गन्थविप्पयुत्तो धम्मो गन्थसम्पयुत्तस्स च गन्थविप्पयुत्तस्स च धम्मस्स अधिपतिपच्‍चयेन पच्‍चयो। आरम्मणाधिपति – चक्खुं…पे॰… वत्थुं गन्थविप्पयुत्ते खन्धे च लोभञ्‍च गरुं कत्वा दिट्ठिगतविप्पयुत्तलोभसहगता खन्धा च लोभो च उप्पज्‍जन्ति। (३)

७७. गन्थसम्पयुत्तो च गन्थविप्पयुत्तो च धम्मा गन्थसम्पयुत्तस्स धम्मस्स अधिपतिपच्‍चयेन पच्‍चयो। आरम्मणाधिपति – दिट्ठिगतविप्पयुत्तलोभसहगते खन्धे च लोभञ्‍च गरुं कत्वा गन्थसम्पयुत्तका खन्धा उप्पज्‍जन्ति। (मूला पुच्छितब्बा) दिट्ठिगतविप्पयुत्तलोभसहगते खन्धे च लोभञ्‍च गरुं कत्वा दिट्ठिगतविप्पयुत्तो लोभो उप्पज्‍जति। (मूला पुच्छितब्बा) दिट्ठिगतविप्पयुत्तलोभसहगते  खन्धे च लोभञ्‍च गरुं कत्वा दिट्ठिगतविप्पयुत्तलोभसहगता खन्धा च लोभो च उप्पज्‍जन्ति। (३)

अनन्तरपच्‍चयो

७८. गन्थसम्पयुत्तो  धम्मो गन्थसम्पयुत्तस्स धम्मस्स अनन्तरपच्‍चयेन पच्‍चयो – पुरिमा पुरिमा गन्थसम्पयुत्ता खन्धा पच्छिमानं पच्छिमानं गन्थसम्पयुत्तकानं खन्धानं अनन्तरपच्‍चयेन पच्‍चयो। (मूला पुच्छितब्बा) पुरिमा पुरिमा दिट्ठिगतविप्पयुत्तलोभसहगता खन्धा पच्छिमस्स पच्छिमस्स दिट्ठिगतविप्पयुत्तस्स लोभस्स अनन्तरपच्‍चयेन पच्‍चयो; पुरिमा पुरिमा दोमनस्ससहगता खन्धा पच्छिमस्स पच्छिमस्स पटिघस्स अनन्तरपच्‍चयेन पच्‍चयो; गन्थसम्पयुत्ता  खन्धा वुट्ठानस्स अनन्तरपच्‍चयेन पच्‍चयो। (मूला पुच्छितब्बा) पुरिमा पुरिमा दिट्ठिगतविप्पयुत्तलोभसहगता खन्धा पच्छिमानं पच्छिमानं दिट्ठिगतविप्पयुत्तलोभसहगतानं खन्धानं लोभस्स च अनन्तरपच्‍चयेन पच्‍चयो; पुरिमा पुरिमा दोमनस्ससहगता खन्धा पच्छिमानं पच्छिमानं दोमनस्ससहगतानं खन्धानं पटिघस्स च अनन्तरपच्‍चयेन पच्‍चयो। (३)

७९. गन्थविप्पयुत्तो धम्मो गन्थविप्पयुत्तस्स धम्मस्स अनन्तरपच्‍चयेन पच्‍चयो – पुरिमो पुरिमो दिट्ठिगतविप्पयुत्तो लोभो पच्छिमस्स पच्छिमस्स दिट्ठिगतविप्पयुत्तस्स लोभस्स अनन्तरपच्‍चयेन पच्‍चयो; पुरिमं पुरिमं पटिघं पच्छिमस्स पच्छिमस्स पटिघस्स अनन्तरपच्‍चयेन पच्‍चयो; पुरिमा पुरिमा गन्थविप्पयुत्ता खन्धा पच्छिमानं  पच्छिमानं गन्थविप्पयुत्तानं खन्धानं अनन्तरपच्‍चयेन पच्‍चयो; अनुलोमं गोत्रभुस्स…पे॰… फलसमापत्तिया अनन्तरपच्‍चयेन पच्‍चयो। (१)

गन्थविप्पयुत्तो धम्मो गन्थसम्पयुत्तस्स धम्मस्स अनन्तरपच्‍चयेन पच्‍चयो – पुरिमो पुरिमो दिट्ठिगतविप्पयुत्तो लोभो पच्छिमानं पच्छिमानं दिट्ठिगतविप्पयुत्तलोभसहगतानं खन्धानं अनन्तरपच्‍चयेन पच्‍चयो; पुरिमं पुरिमं पटिघं पच्छिमानं पच्छिमानं दोमनस्ससहगतानं खन्धानं अनन्तरपच्‍चयेन पच्‍चयो; आवज्‍जना गन्थसम्पयुत्तकानं खन्धानं अनन्तरपच्‍चयेन पच्‍चयो। (२)

गन्थविप्पयुत्तो धम्मो गन्थसम्पयुत्तस्स च गन्थविप्पयुत्तस्स च धम्मस्स अनन्तरपच्‍चयेन पच्‍चयो – पुरिमो पुरिमो दिट्ठिगतविप्पयुत्तो लोभो पच्छिमानं पच्छिमानं दिट्ठिगतविप्पयुत्तलोभसहगतानं खन्धानं लोभस्स च अनन्तरपच्‍चयेन  पच्‍चयो; पुरिमं पुरिमं पटिघं पच्छिमानं पच्छिमानं दोमनस्ससहगतानं खन्धानं पटिघस्स च अनन्तरपच्‍चयेन पच्‍चयो; आवज्‍जना दिट्ठिगतविप्पयुत्तलोभसहगतानं खन्धानं लोभस्स च दोमनस्ससहगतानं खन्धानं पटिघस्स च अनन्तरपच्‍चयेन पच्‍चयो। (३)

८०. गन्थसम्पयुत्तो च गन्थविप्पयुत्तो च धम्मा गन्थसम्पयुत्तस्स धम्मस्स अनन्तरपच्‍चयेन पच्‍चयो – पुरिमा पुरिमा दिट्ठिगतविप्पयुत्तलोभसहगता खन्धा च लोभो च पच्छिमानं पच्छिमानं दिट्ठिगतविप्पयुत्तलोभसहगतानं खन्धानं अनन्तरपच्‍चयेन पच्‍चयो; पुरिमा  पुरिमा दोमनस्ससहगता खन्धा च पटिघञ्‍च पच्छिमानं  पच्छिमानं दोमनस्ससहगतानं खन्धानं अनन्तरपच्‍चयेन पच्‍चयो। (मूला पुच्छितब्बा) पुरिमा पुरिमा दिट्ठिगतविप्पयुत्तलोभसहगता खन्धा च लोभो च पच्छिमस्स पच्छिमस्स दिट्ठिगतविप्पयुत्तस्स लोभस्स अनन्तरपच्‍चयेन पच्‍चयो; पुरिमा पुरिमा दोमनस्ससहगता खन्धा च पटिघञ्‍च पच्छिमस्स पच्छिमस्स पटिघस्स अनन्तरपच्‍चयेन पच्‍चयो; दिट्ठिगतविप्पयुत्तलोभसहगता खन्धा च लोभो च दोमनस्ससहगता खन्धा च पटिघञ्‍च वुट्ठानस्स अनन्तरपच्‍चयेन पच्‍चयो। (मूला पुच्छितब्बा) पुरिमा पुरिमा दिट्ठिगतविप्पयुत्तलोभसहगता खन्धा च लोभो च पच्छिमानं पच्छिमानं दिट्ठिगतविप्पयुत्तलोभसहगतानं खन्धानं लोभस्स च अनन्तरपच्‍चयेन पच्‍चयो; पुरिमा पुरिमा दोमनस्ससहगता खन्धा च पटिघञ्‍च पच्छिमानं पच्छिमानं दोमनस्ससहगतानं खन्धानं पटिघस्स च अनन्तरपच्‍चयेन पच्‍चयो। (३)

समनन्तरपच्‍चयादि

८१. गन्थसम्पयुत्तो धम्मो गन्थसम्पयुत्तस्स धम्मस्स समनन्तरपच्‍चयेन पच्‍चयो… सहजातपच्‍चयेन पच्‍चयो… अञ्‍ञमञ्‍ञपच्‍चयेन पच्‍चयो… निस्सयपच्‍चयेन पच्‍चयो।

उपनिस्सयपच्‍चयो

८२. गन्थसम्पयुत्तो धम्मो गन्थसम्पयुत्तस्स धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो – गन्थसम्पयुत्ता खन्धा गन्थसम्पयुत्तकानं खन्धानं उपनिस्सयपच्‍चयेन पच्‍चयो। (मूलं पुच्छितब्बं, तीणिपि  उपनिस्सया) गन्थसम्पयुत्ता खन्धा गन्थविप्पयुत्तानं खन्धानं उपनिस्सयपच्‍चयेन पच्‍चयो। (मूलं, तीणिपि उपनिस्सया) गन्थसम्पयुत्ता खन्धा दिट्ठिगतविप्पयुत्तलोभसहगतानं खन्धानं लोभस्स च उपनिस्सयपच्‍चयेन पच्‍चयो; दोमनस्ससहगतानं खन्धानं पटिघस्स च उपनिस्सयपच्‍चयेन पच्‍चयो। (३)

८३. गन्थविप्पयुत्तो धम्मो गन्थविप्पयुत्तस्स धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो – सद्धं उपनिस्साय दानं देति…पे॰… समापत्तिं उप्पादेति… मानं जप्पेति… सीलं…पे॰… पञ्‍ञं … रागं… दोसं… मोहं… मानं… पत्थनं… कायिकं सुखं… कायिकं दुक्खं… उतुं… भोजनं… सेनासनं उपनिस्साय दानं देति…पे॰… समापत्तिं उप्पादेति… पाणं हनति…पे॰… सङ्घं भिन्दति; सद्धा…पे॰… पञ्‍ञा, रागो…पे॰… पत्थना…पे॰… सेनासनं सद्धाय…पे॰… पञ्‍ञाय… रागस्स… दोसस्स… मोहस्स… मानस्स… पत्थनाय…पे॰… फलसमापत्तिया उपनिस्सयपच्‍चयेन पच्‍चयो। (१)

गन्थविप्पयुत्तो धम्मो गन्थसम्पयुत्तस्स धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो – सद्धं उपनिस्साय मानं जप्पेति, दिट्ठिं गण्हाति; सीलं…पे॰… पञ्‍ञं… रागं…पे॰… मानं… पत्थनं…पे॰… सेनासनं उपनिस्साय पाणं हनति…पे॰… सङ्घं भिन्दति; सद्धा…पे॰… सेनासनं रागस्स… दोसस्स … मोहस्स… मानस्स… दिट्ठिया… पत्थनाय उपनिस्सयपच्‍चयेन पच्‍चयो। (२)

गन्थविप्पयुत्तो धम्मो गन्थसम्पयुत्तस्स च गन्थविप्पयुत्तस्स च धम्मस्स उपनिस्सयपच्‍चयेन पच्‍चयो (तीणि उपनिस्सया); सद्धं उपनिस्साय मानं जप्पेति; सीलं…पे॰… पञ्‍ञं… रागं… दोसं… मोहं… मानं… पत्थनं… कायिकं सुखं…पे॰… सेनासनं उपनिस्साय पाणं हनति…पे॰… सङ्घं भिन्दति; सद्धा…पे॰… पञ्‍ञा… रागो… दोसो… मोहो… मानो… पत्थना…पे॰… सेनासनं दिट्ठिगतविप्पयुत्तलोभसहगतानं खन्धानं लोभस्स च दोमनस्ससहगतानं खन्धानं पटिघस्स च उपनिस्सयपच्‍चयेन पच्‍चयो। (३)

८४. गन्थसम्पयुत्तो च गन्थविप्पयुत्तो च धम्मा गन्थसम्पयुत्तस्स धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो …पे॰…। पकतूपनिस्सयो – दिट्ठिगतविप्पयुत्तलोभसहगता खन्धा च लोभो च दोमनस्ससहगता खन्धा च पटिघञ्‍च गन्थसम्पयुत्तकानं खन्धानं उपनिस्सयपच्‍चयेन पच्‍चयो। (मूलं कातब्बं) दिट्ठिगतविप्पयुत्तलोभसहगता खन्धा च लोभो च दोमनस्ससहगता खन्धा च पटिघञ्‍च गन्थविप्पयुत्तानं खन्धानं दिट्ठिगतविप्पयुत्तलोभस्स च पटिघस्स च उपनिस्सयपच्‍चयेन पच्‍चयो। (मूलं पुच्छितब्बं) दिट्ठिगतविप्पयुत्तलोभसहगता खन्धा च लोभो  च दोमनस्ससहगता खन्धा च पटिघञ्‍च दिट्ठिगतविप्पयुत्तलोभसहगतानं खन्धानं लोभस्स च दोमनस्ससहगतानं खन्धानं पटिघस्स  च उपनिस्सयपच्‍चयेन पच्‍चयो। (३)

पुरेजातपच्‍चयो

८५. गन्थविप्पयुत्तो धम्मो गन्थविप्पयुत्तस्स धम्मस्स पुरेजातपच्‍चयेन पच्‍चयो – आरम्मणपुरेजातं, वत्थुपुरेजातं। आरम्मणपुरेजातं – चक्खुं…पे॰… वत्थुं अनिच्‍चतो विपस्सति, अस्सादेति अभिनन्दति, तं आरब्भ गन्थविप्पयुत्तो रागो उप्पज्‍जति, विचिकिच्छा…पे॰… उद्धच्‍चं…पे॰… दोमनस्सं उप्पज्‍जति; दिब्बेन चक्खुना रूपं पस्सति, दिब्बाय सोतधातुया सद्दं सुणाति। रूपायतनं चक्खुविञ्‍ञाणस्स…पे॰… फोट्ठब्बायतनं कायविञ्‍ञाणस्स…पे॰…। वत्थुपुरेजातं – चक्खायतनं चक्खुविञ्‍ञाणस्स…पे॰… कायायतनं कायविञ्‍ञाणस्स…पे॰… वत्थु गन्थविप्पयुत्तानं खन्धानं दिट्ठिगतविप्पयुत्तस्स लोभस्स च पटिघस्स च पुरेजातपच्‍चयेन पच्‍चयो। (१)

गन्थविप्पयुत्तो धम्मो गन्थसम्पयुत्तस्स धम्मस्स पुरेजातपच्‍चयेन पच्‍चयो – आरम्मणपुरेजातं, वत्थुपुरेजातं। आरम्मणपुरेजातं – चक्खुं…पे॰… वत्थुं अस्सादेति अभिनन्दति, तं आरब्भ गन्थसम्पयुत्तो रागो उप्पज्‍जति, दिट्ठि…पे॰… दोमनस्सं उप्पज्‍जति। वत्थुपुरेजातं – वत्थु गन्थसम्पयुत्तकानं खन्धानं पुरेजातपच्‍चयेन पच्‍चयो। (२)

गन्थविप्पयुत्तो धम्मो गन्थसम्पयुत्तस्स च गन्थविप्पयुत्तस्स च धम्मस्स पुरेजातपच्‍चयेन पच्‍चयो – आरम्मणपुरेजातं, वत्थुपुरेजातं। आरम्मणपुरेजातं – चक्खुं…पे॰… वत्थुं आरब्भ दिट्ठिगतविप्पयुत्तलोभसहगता खन्धा च लोभो च दोमनस्ससहगता खन्धा च पटिघञ्‍च उप्पज्‍जन्ति। वत्थुपुरेजातं – वत्थु दिट्ठिगतविप्पयुत्तलोभसहगतानं खन्धानं  लोभस्स च दोमनस्ससहगतानं खन्धानं पटिघस्स च पुरेजातपच्‍चयेन पच्‍चयो। (३)

पच्छाजातपच्‍चयो

८६. गन्थसम्पयुत्तो धम्मो गन्थविप्पयुत्तस्स धम्मस्स पच्छाजातपच्‍चयेन पच्‍चयो… एकं।

गन्थविप्पयुत्तो  धम्मो गन्थविप्पयुत्तस्स धम्मस्स पच्छाजातपच्‍चयेन पच्‍चयो… एकं।

गन्थसम्पयुत्तो च गन्थविप्पयुत्तो च धम्मा गन्थविप्पयुत्तस्स धम्मस्स पच्छाजातपच्‍चयेन पच्‍चयो – पच्छाजाता दिट्ठिगतविप्पयुत्तलोभसहगता खन्धा च लोभो च दोमनस्ससहगता खन्धा च पटिघञ्‍च पुरेजातस्स इमस्स कायस्स पच्छाजातपच्‍चयेन पच्‍चयो। (१)

आसेवनपच्‍चयो

८७. गन्थसम्पयुत्तो धम्मो गन्थसम्पयुत्तस्स धम्मस्स आसेवनपच्‍चयेन पच्‍चयो (अनन्तरसदिसं, आवज्‍जनापि वुट्ठानम्पि नत्थि)।

कम्मपच्‍चयो

८८. गन्थसम्पयुत्तो धम्मो गन्थसम्पयुत्तस्स धम्मस्स कम्मपच्‍चयेन पच्‍चयो – गन्थसम्पयुत्ता चेतना सम्पयुत्तकानं खन्धानं कम्मपच्‍चयेन पच्‍चयो। (१)

गन्थसम्पयुत्तो धम्मो गन्थविप्पयुत्तस्स धम्मस्स कम्मपच्‍चयेन पच्‍चयो – सहजाता, नानाक्खणिका। सहजाता – गन्थसम्पयुत्ता चेतना चित्तसमुट्ठानानं रूपानं कम्मपच्‍चयेन पच्‍चयो; दिट्ठिगतविप्पयुत्तलोभसहगता चेतना लोभस्स च चित्तसमुट्ठानानञ्‍च रूपानं कम्मपच्‍चयेन पच्‍चयो; दोमनस्ससहगता  चेतना पटिघस्स च चित्तसमुट्ठानानञ्‍च रूपानं कम्मपच्‍चयेन पच्‍चयो। नानाक्खणिका – गन्थसम्पयुत्ता चेतना विपाकानं खन्धानं कटत्ता च रूपानं कम्मपच्‍चयेन पच्‍चयो। (२)

गन्थसम्पयुत्तो धम्मो गन्थसम्पयुत्तस्स च गन्थविप्पयुत्तस्स च धम्मस्स कम्मपच्‍चयेन पच्‍चयो – गन्थसम्पयुत्ता चेतना सम्पयुत्तकानं खन्धानं चित्तसमुट्ठानानञ्‍च  रूपानं कम्मपच्‍चयेन पच्‍चयो; दिट्ठिगतविप्पयुत्तलोभसहगता चेतना सम्पयुत्तकानं खन्धानं लोभस्स च चित्तसमुट्ठानानञ्‍च रूपानं कम्मपच्‍चयेन पच्‍चयो; दोमनस्ससहगता चेतना सम्पयुत्तकानं खन्धानं पटिघस्स च चित्तसमुट्ठानानञ्‍च रूपानं कम्मपच्‍चयेन पच्‍चयो। (३)

८९. गन्थविप्पयुत्तो  धम्मो गन्थविप्पयुत्तस्स धम्मस्स कम्मपच्‍चयेन पच्‍चयो – सहजाता, नानाक्खणिका। सहजाता – गन्थविप्पयुत्ता चेतना सम्पयुत्तकानं खन्धानं चित्तसमुट्ठानानञ्‍च रूपानं कम्मपच्‍चयेन पच्‍चयो; पटिसन्धिक्खणे…पे॰…। नानाक्खणिका – गन्थविप्पयुत्ता चेतना विपाकानं खन्धानं कटत्ता च रूपानं कम्मपच्‍चयेन पच्‍चयो। (१)

विपाकपच्‍चयादि

९०. गन्थविप्पयुत्तो धम्मो गन्थविप्पयुत्तस्स धम्मस्स विपाकपच्‍चयेन पच्‍चयो… एकं।

गन्थसम्पयुत्तो धम्मो गन्थसम्पयुत्तस्स धम्मस्स आहारपच्‍चयेन पच्‍चयो… चत्तारि… इन्द्रियपच्‍चयेन पच्‍चयो… चत्तारि… झानपच्‍चयेन पच्‍चयो… चत्तारि… मग्गपच्‍चयेन पच्‍चयो … चत्तारि… सम्पयुत्तपच्‍चयेन पच्‍चयो… छ।

विप्पयुत्तपच्‍चयो

९१. गन्थसम्पयुत्तो धम्मो गन्थविप्पयुत्तस्स धम्मस्स विप्पयुत्तपच्‍चयेन पच्‍चयो – सहजातं, पच्छाजातं (संखित्तं, विभजितब्बं)। (१)

गन्थविप्पयुत्तो धम्मो गन्थविप्पयुत्तस्स धम्मस्स विप्पयुत्तपच्‍चयेन पच्‍चयो – सहजातं, पुरेजातं, पच्छाजातं (संखित्तं)। (१)

गन्थविप्पयुत्तो धम्मो गन्थसम्पयुत्तस्स धम्मस्स विप्पयुत्तपच्‍चयेन पच्‍चयो। पुरेजातं – वत्थु गन्थसम्पयुत्तकानं खन्धानं विप्पयुत्तपच्‍चयेन पच्‍चयो। (२)

गन्थविप्पयुत्तो धम्मो गन्थसम्पयुत्तस्स च गन्थविप्पयुत्तस्स च धम्मस्स विप्पयुत्तपच्‍चयेन पच्‍चयो। पुरेजातं – वत्थु दिट्ठिगतविप्पयुत्तलोभसहगतानं खन्धानं लोभस्स च दोमनस्ससहगतानं खन्धानं पटिघस्स च विप्पयुत्तपच्‍चयेन पच्‍चयो। (३)

९२. गन्थसम्पयुत्तो  च गन्थविप्पयुत्तो च धम्मा गन्थविप्पयुत्तस्स धम्मस्स विप्पयुत्तपच्‍चयेन  पच्‍चयो – सहजातं, पच्छाजातं। सहजाता – दिट्ठिगतविप्पयुत्तलोभसहगता खन्धा च लोभो च चित्तसमुट्ठानानं रूपानं विप्पयुत्तपच्‍चयेन पच्‍चयो; दोमनस्ससहगता खन्धा च पटिघञ्‍च चित्तसमुट्ठानानं रूपानं विप्पयुत्तपच्‍चयेन पच्‍चयो। पच्छाजाता – दिट्ठिगतविप्पयुत्तलोभसहगता खन्धा च लोभो च दोमनस्ससहगता खन्धा च पटिघञ्‍च पुरेजातस्स इमस्स कायस्स विप्पयुत्तपच्‍चयेन पच्‍चयो। (१)

अत्थिपच्‍चयो

९३. गन्थसम्पयुत्तो धम्मो गन्थसम्पयुत्तस्स धम्मस्स अत्थिपच्‍चयेन  पच्‍चयो… एकं (पटिच्‍चसदिसं)। (१)

गन्थसम्पयुत्तो धम्मो गन्थविप्पयुत्तस्स धम्मस्स अत्थिपच्‍चयेन पच्‍चयो – सहजातं, पच्छाजातं (संखित्तं, विभजितब्बं)। (२)

गन्थसम्पयुत्तो धम्मो गन्थसम्पयुत्तस्स च गन्थविप्पयुत्तस्स च धम्मस्स अत्थिपच्‍चयेन पच्‍चयो… एकं (पटिच्‍चसदिसं)। (३)

९४. गन्थविप्पयुत्तो धम्मो गन्थविप्पयुत्तस्स धम्मस्स अत्थिपच्‍चयेन पच्‍चयो – सहजातं, पुरेजातं, पच्छाजातं, आहारं, इन्द्रियं (संखित्तं, विभजितब्बं)। (१)

गन्थविप्पयुत्तो धम्मो गन्थसम्पयुत्तस्स धम्मस्स अत्थिपच्‍चयेन पच्‍चयो – सहजातं, पुरेजातं। सहजातो – दिट्ठिगतविप्पयुत्तो लोभो सम्पयुत्तकानं खन्धानं अत्थिपच्‍चयेन पच्‍चयो; दोमनस्ससहगतं पटिघं सम्पयुत्तकानं खन्धानं अत्थिपच्‍चयेन पच्‍चयो। पुरेजातं – चक्खुं…पे॰… वत्थुं अस्सादेति अभिनन्दति, तं आरब्भ गन्थसम्पयुत्तो रागो…पे॰… दिट्ठि…पे॰… दोमनस्सं उप्पज्‍जति, वत्थु गन्थसम्पयुत्तकानं खन्धानं अत्थिपच्‍चयेन पच्‍चयो। (२)

गन्थविप्पयुत्तो धम्मो गन्थसम्पयुत्तस्स च गन्थविप्पयुत्तस्स च धम्मस्स अत्थिपच्‍चयेन पच्‍चयो  – सहजातं, पुरेजातं। सहजातो – दिट्ठिगतविप्पयुत्तो लोभो सम्पयुत्तकानं खन्धानं चित्तसमुट्ठानानञ्‍च रूपानं अत्थिपच्‍चयेन पच्‍चयो; पटिघं सम्पयुत्तकानं खन्धानं चित्तसमुट्ठानानञ्‍च रूपानं  अत्थिपच्‍चयेन पच्‍चयो। पुरेजातं – चक्खुं…पे॰… वत्थुं आरब्भ दिट्ठिगतविप्पयुत्तलोभसहगता खन्धा च लोभो च दोमनस्ससहगता खन्धा च पटिघञ्‍च  उप्पज्‍जन्ति, वत्थु दिट्ठिगतविप्पयुत्तलोभसहगतानं खन्धानं लोभस्स च दोमनस्ससहगतानं खन्धानं पटिघस्स च अत्थिपच्‍चयेन पच्‍चयो। (३)

९५. गन्थसम्पयुत्तो च गन्थविप्पयुत्तो च धम्मा गन्थसम्पयुत्तस्स धम्मस्स अत्थिपच्‍चयेन पच्‍चयो – सहजातं, पुरेजातं। सहजातो – गन्थसम्पयुत्तो एको खन्धो च वत्थु च तिण्णन्‍नं खन्धानं अत्थिपच्‍चयेन पच्‍चयो…पे॰… द्वे खन्धा च…पे॰…। सहजातो – दिट्ठिगतविप्पयुत्तलोभसहगतो एको खन्धो च लोभो च तिण्णन्‍नं खन्धानं अत्थिपच्‍चयेन पच्‍चयो…पे॰… द्वे खन्धा च…पे॰… दोमनस्ससहगतो एको खन्धो च पटिघञ्‍च तिण्णन्‍नं खन्धानं अत्थिपच्‍चयेन पच्‍चयो…पे॰… द्वे खन्धा च…पे॰…। (१)

गन्थसम्पयुत्तो च गन्थविप्पयुत्तो च धम्मा गन्थविप्पयुत्तस्स धम्मस्स अत्थिपच्‍चयेन पच्‍चयो – सहजातं, पुरेजातं, पच्छाजातं, आहारं, इन्द्रियं। सहजाता – गन्थसम्पयुत्ता खन्धा च महाभूता च चित्तसमुट्ठानानं रूपानं अत्थिपच्‍चयेन पच्‍चयो। सहजाता – दिट्ठिगतविप्पयुत्तलोभसहगता खन्धा च लोभो च चित्तसमुट्ठानानं रूपानं अत्थिपच्‍चयेन पच्‍चयो। सहजाता – दोमनस्ससहगता खन्धा च पटिघञ्‍च चित्तसमुट्ठानानं रूपानं अत्थिपच्‍चयेन पच्‍चयो; दिट्ठिगतविप्पयुत्तलोभसहगता खन्धा च वत्थु च लोभस्स अत्थिपच्‍चयेन पच्‍चयो; दोमनस्ससहगता खन्धा च वत्थु च पटिघस्स अत्थिपच्‍चयेन पच्‍चयो। पच्छाजाता – दिट्ठिगतविप्पयुत्तलोभसहगता खन्धा च लोभो च दोमनस्ससहगता खन्धा च पटिघञ्‍च  पुरेजातस्स इमस्स कायस्स अत्थिपच्‍चयेन पच्‍चयो। पच्छाजाता – गन्थसम्पयुत्ता खन्धा च कबळीकारो आहारो च इमस्स कायस्स अत्थिपच्‍चयेन पच्‍चयो। पच्छाजाता – गन्थसम्पयुत्ता खन्धा च रूपजीवितिन्द्रियञ्‍च कटत्तारूपानं अत्थिपच्‍चयेन पच्‍चयो। (२)

गन्थसम्पयुत्तो च गन्थविप्पयुत्तो च धम्मा गन्थसम्पयुत्तस्स च गन्थविप्पयुत्तस्स च धम्मस्स  अत्थिपच्‍चयेन पच्‍चयो – सहजातं, पुरेजातं। सहजातो – दिट्ठिगतविप्पयुत्तलोभसहगतो एको खन्धो च लोभो  च तिण्णन्‍नं खन्धानं चित्तसमुट्ठानानञ्‍च रूपानं अत्थिपच्‍चयेन पच्‍चयो…पे॰… द्वे खन्धा च…पे॰…। सहजातो – दोमनस्ससहगतो एको खन्धो च पटिघञ्‍च तिण्णन्‍नं खन्धानं चित्तसमुट्ठानानञ्‍च रूपानं अत्थिपच्‍चयेन पच्‍चयो…पे॰… द्वे खन्धा च…पे॰…। सहजातो – दिट्ठिगतविप्पयुत्तलोभसहगतो एको खन्धो च वत्थु च तिण्णन्‍नं खन्धानं लोभस्स च अत्थिपच्‍चयेन पच्‍चयो…पे॰… द्वे खन्धा च…पे॰…। सहजातो – दोमनस्ससहगतो एको खन्धो च वत्थु च तिण्णन्‍नं खन्धानं पटिघस्स च अत्थिपच्‍चयेन पच्‍चयो…पे॰… द्वे खन्धा च…पे॰…। (३)

१. पच्‍चयानुलोमं

२. सङ्ख्यावारो

सुद्धं

९६. हेतुया नव, आरम्मणे नव, अधिपतिया नव, अनन्तरे नव, समनन्तरे नव, सहजाते नव, अञ्‍ञमञ्‍ञे छ, निस्सये नव, उपनिस्सये नव, पुरेजाते तीणि, पच्छाजाते तीणि, आसेवने नव, कम्मे चत्तारि, विपाके एकं, आहारे चत्तारि, इन्द्रिये चत्तारि, झाने चत्तारि, मग्गे चत्तारि, सम्पयुत्ते छ, विप्पयुत्ते पञ्‍च, अत्थिया नव, नत्थिया नव, विगते नव, अविगते नव।

अनुलोमं।

पच्‍चनीयुद्धारो

९७. गन्थसम्पयुत्तो धम्मो गन्थसम्पयुत्तस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो। (१)

गन्थसम्पयुत्तो धम्मो गन्थविप्पयुत्तस्स धम्मस्स आरम्मणपच्‍चयेन पच्‍चयो… सहजातपच्‍चयेन  पच्‍चयो… उपनिस्सयपच्‍चयेन पच्‍चयो… पच्छाजातपच्‍चयेन पच्‍चयो… कम्मपच्‍चयेन पच्‍चयो। (२)

गन्थसम्पयुत्तो धम्मो गन्थसम्पयुत्तस्स च गन्थविप्पयुत्तस्स च धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो। (३)

९८. गन्थविप्पयुत्तो  धम्मो गन्थविप्पयुत्तस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन पच्‍चयो… पच्छाजातपच्‍चयेन पच्‍चयो… कम्मपच्‍चयेन पच्‍चयो… आहारपच्‍चयेन पच्‍चयो… इन्द्रियपच्‍चयेन पच्‍चयो। (१)

गन्थविप्पयुत्तो धम्मो गन्थसम्पयुत्तस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन पच्‍चयो। (२)

गन्थविप्पयुत्तो धम्मो गन्थसम्पयुत्तस्स च गन्थविप्पयुत्तस्स च धम्मस्स आरम्मणपच्‍चयेन पच्‍चयो… सहजातपच्‍चयेन  पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन पच्‍चयो। (३)

९९. गन्थसम्पयुत्तो च गन्थविप्पयुत्तो च धम्मा गन्थसम्पयुत्तस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो। (१)

गन्थसम्पयुत्तो च गन्थविप्पयुत्तो च धम्मा गन्थविप्पयुत्तस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पच्छाजातपच्‍चयेन पच्‍चयो। (२)

गन्थसम्पयुत्तो च गन्थविप्पयुत्तो च धम्मा गन्थसम्पयुत्तस्स च गन्थविप्पयुत्तस्स च धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो। (३)

२. पच्‍चयपच्‍चनीयं

२. सङ्ख्यावारो

१००. नहेतुया  नव, नआरम्मणे नव (सब्बत्थ नव), नोअविगते नव।

३. पच्‍चयानुलोमपच्‍चनीयं

हेतुदुकं

१०१. हेतुपच्‍चया नआरम्मणे नव, नअधिपतिया नव…पे॰… नसमनन्तरे नव, नअञ्‍ञमञ्‍ञे तीणि, नउपनिस्सये नव…पे॰… नमग्गे नव, नसम्पयुत्ते तीणि, नविप्पयुत्ते छ, नोनत्थिया नव, नोविगते नव।

४. पच्‍चयपच्‍चनीयानुलोमं

नहेतुदुकं

१०२. नहेतुपच्‍चया आरम्मणे नव, अधिपतिया नव (अनुलोममातिका वित्थारेतब्बा)…पे॰… अविगते नव।

गन्थसम्पयुत्तदुकं निट्ठितं।

२९. गन्थगन्थनियदुकं

१. पटिच्‍चवारो

हेतुपच्‍चयो

१०३. गन्थञ्‍चेव  गन्थनियञ्‍च धम्मं पटिच्‍च गन्थो चेव गन्थनियो च धम्मो उप्पज्‍जति हेतुपच्‍चया – सीलब्बतपरामासं कायगन्थं पटिच्‍च अभिज्झाकायगन्थो, अभिज्झाकायगन्थं पटिच्‍च सीलब्बतपरामासो कायगन्थो, इदंसच्‍चाभिनिवेसकायगन्थं पटिच्‍च अभिज्झाकायगन्थो, अभिज्झाकायगन्थं पटिच्‍च इदंसच्‍चाभिनिवेसकायगन्थो। (१)

गन्थञ्‍चेव गन्थनियञ्‍च धम्मं पटिच्‍च गन्थनियो चेव नो च गन्थो धम्मो उप्पज्‍जति हेतुपच्‍चया – गन्थे पटिच्‍च सम्पयुत्तका खन्धा चित्तसमुट्ठानञ्‍च रूपं। (२)

गन्थञ्‍चेव गन्थनियञ्‍च धम्मं पटिच्‍च गन्थो चेव गन्थनियो च गन्थनियो चेव नो च गन्थो च धम्मा उप्पज्‍जन्ति हेतुपच्‍चया। (१)

२-६. सहजात-पच्‍चय-निस्सय-संसट्ठ-सम्पयुत्तवारो

(पटिच्‍चवारम्पि सहजातवारम्पि पच्‍चयवारम्पि निस्सयवारम्पि संसट्ठवारम्पि सम्पयुत्तवारम्पि गन्थदुकसदिसं निन्‍नानाकरणं।)

७. पञ्हावारो

१. पच्‍चयानुलोमं

१. विभङ्गवारो

हेतुपच्‍चयो

१०४. गन्थो  चेव गन्थनियो च धम्मो गन्थस्स चेव गन्थनियस्स च धम्मस्स हेतुपच्‍चयेन पच्‍चयो – गन्था हेतू सम्पयुत्तकानं गन्थानं हेतुपच्‍चयेन पच्‍चयो (एवं नव पञ्हा वित्थारेतब्बा)।

आरम्मणपच्‍चयो

१०५. गन्थो चेव गन्थनियो च धम्मो गन्थस्स चेव गन्थनियस्स च धम्मस्स  आरम्मणपच्‍चयेन पच्‍चयो – गन्थे आरब्भ गन्था उप्पज्‍जन्ति। (मूलं पुच्छितब्बं) गन्थे आरब्भ गन्थनिया चेव नो च गन्था खन्धा उप्पज्‍जन्ति। (मूलं पुच्छितब्बं) गन्थे आरब्भ गन्था च सम्पयुत्तका च खन्धा उप्पज्‍जन्ति। (३)

१०६. गन्थनियो चेव नो च गन्थो धम्मो गन्थनियस्स चेव नो च गन्थस्स च धम्मस्स आरम्मणपच्‍चयेन पच्‍चयो – दानं…पे॰… सीलं…पे॰… उपोसथकम्मं कत्वा तं पच्‍चवेक्खति, पुब्बे सुचिण्णानि…पे॰… झाना…पे॰… अरिया गोत्रभुं पच्‍चवेक्खन्ति, वोदानं पच्‍चवेक्खन्ति, पहीने किलेसे…पे॰… विक्खम्भिते किलेसे पच्‍चवेक्खन्ति, पुब्बे समुदाचिण्णे किलेसे जानन्ति, चक्खुं…पे॰… वत्थुं गन्थनिये चेव नो च गन्थे खन्धे अनिच्‍चतो…पे॰… दोमनस्सं उप्पज्‍जति; दिब्बेन चक्खुना रूपं पस्सति, दिब्बाय सोतधातुया सद्दं सुणाति। (सब्बं वित्थारेतब्बं) आवज्‍जनाय आरम्मणपच्‍चयेन पच्‍चयो। (१)

गन्थनियो चेव नो च गन्थो धम्मो गन्थस्स चेव गन्थनियस्स च धम्मस्स आरम्मणपच्‍चयेन पच्‍चयो – दानं…पे॰… सीलं…पे॰… उपोसथकम्मं कत्वा तं अस्सादेति अभिनन्दति, तं आरब्भ रागो उप्पज्‍जति, दिट्ठि…पे॰… विचिकिच्छा…पे॰… दोमनस्सं उप्पज्‍जति; पुब्बे सुचिण्णानि…पे॰… झाना वुट्ठहित्वा झानं…पे॰… चक्खुं…पे॰… वत्थुं गन्थनिये चेव नो च गन्थे खन्धे अस्सादेति अभिनन्दति, तं आरब्भ रागो उप्पज्‍जति, दिट्ठि…पे॰… दोमनस्सं उप्पज्‍जति। (२)

गन्थनियो  चेव नो च गन्थो धम्मो गन्थस्स चेव गन्थनियस्स च गन्थनियस्स चेव नो च गन्थस्स च धम्मस्स आरम्मणपच्‍चयेन  पच्‍चयो – दानं…पे॰… सीलं…पे॰… उपोसथकम्मं…पे॰… पुब्बे सुचिण्णानि…पे॰… झाना वुट्ठहित्वा झानं…पे॰… चक्खुं…पे॰… वत्थुं गन्थनिये चेव नो च गन्थे खन्धे अस्सादेति अभिनन्दति, तं आरब्भ गन्था च सम्पयुत्तका च खन्धा उप्पज्‍जन्ति (एवं इतरेपि तीणि वित्थारेतब्बा)। (३)

(आरब्भ कातब्बा। इमस्मिं दुके लोकुत्तरं नत्थि, गन्थदुकसदिसं, निन्‍नानाकरणं। ‘‘गन्थनिय’’न्ति नियामेतब्बं, मग्गे नव पञ्हा कातब्बा।)

गन्थगन्थनियदुकं निट्ठितं।

३०. गन्थगन्थसम्पयुत्तदुकं

१. पटिच्‍चवारो

१-४. पच्‍चयचतुक्‍कं

हेतुपच्‍चयो

१०७. गन्थञ्‍चेव  गन्थसम्पयुत्तञ्‍च धम्मं पटिच्‍च गन्थो चेव गन्थसम्पयुत्तो च धम्मो उप्पज्‍जति हेतुपच्‍चया – सीलब्बतपरामासं कायगन्थं पटिच्‍च अभिज्झाकायगन्थो, अभिज्झाकायगन्थं पटिच्‍च सीलब्बतपरामासो कायगन्थो, इदंसच्‍चाभिनिवेसकायगन्थं पटिच्‍च अभिज्झाकायगन्थो, अभिज्झाकायगन्थं पटिच्‍च इदंसच्‍चाभिनिवेसो कायगन्थो। (१)

गन्थञ्‍चेव गन्थसम्पयुत्तञ्‍च धम्मं पटिच्‍च गन्थसम्पयुत्तो चेव नो च गन्थो धम्मो उप्पज्‍जति हेतुपच्‍चया – गन्थे पटिच्‍च सम्पयुत्तका खन्धा। (२)

गन्थञ्‍चेव गन्थसम्पयुत्तञ्‍च धम्मं पटिच्‍च गन्थो चेव गन्थसम्पयुत्तो च गन्थसम्पयुत्तो चेव नो च गन्थो च धम्मा उप्पज्‍जन्ति  हेतुपच्‍चया – सीलब्बतपरामासं कायगन्थं पटिच्‍च अभिज्झाकायगन्थो सम्पयुत्तका च खन्धा (चक्‍कं)। (३)

१०८. गन्थसम्पयुत्तञ्‍चेव नो च गन्थं धम्मं पटिच्‍च गन्थसम्पयुत्तो चेव नो च गन्थो धम्मो उप्पज्‍जति हेतुपच्‍चया – गन्थसम्पयुत्तञ्‍चेव नो च गन्थं एकं खन्धं पटिच्‍च तयो खन्धा…पे॰… द्वे खन्धे…पे॰…। (१)

गन्थसम्पयुत्तञ्‍चेव  नो च गन्थं धम्मं पटिच्‍च गन्थो चेव गन्थसम्पयुत्तो च धम्मो उप्पज्‍जति हेतुपच्‍चया – गन्थसम्पयुत्ते चेव नो च गन्थे खन्धे पटिच्‍च गन्था। (२)

गन्थसम्पयुत्तञ्‍चेव नो च गन्थं धम्मं पटिच्‍च गन्थो चेव गन्थसम्पयुत्तो च गन्थसम्पयुत्तो चेव नो च गन्थो च धम्मा उप्पज्‍जन्ति हेतुपच्‍चया – गन्थसम्पयुत्तञ्‍चेव नो च गन्थं एकं खन्धं पटिच्‍च तयो खन्धा गन्था च…पे॰… द्वे खन्धे…पे॰…। (३)

१०९. गन्थञ्‍चेव गन्थसम्पयुत्तञ्‍च गन्थसम्पयुत्तञ्‍चेव नो च गन्थञ्‍च धम्मं पटिच्‍च गन्थो चेव गन्थसम्पयुत्तो च धम्मो उप्पज्‍जति हेतुपच्‍चया – गन्थे च सम्पयुत्तके च खन्धे पटिच्‍च गन्था। (१)

गन्थञ्‍चेव गन्थसम्पयुत्तञ्‍च गन्थसम्पयुत्तञ्‍चेव नो च गन्थञ्‍च धम्मं पटिच्‍च गन्थसम्पयुत्तो चेव नो च गन्थो धम्मो उप्पज्‍जति हेतुपच्‍चया – गन्थसम्पयुत्तञ्‍चेव नो च गन्थं एकं खन्धञ्‍च गन्थे च पटिच्‍च तयो खन्धा…पे॰… द्वे खन्धे च…पे॰…। (२)

गन्थञ्‍चेव गन्थसम्पयुत्तञ्‍च गन्थसम्पयुत्तञ्‍चेव नो च गन्थञ्‍च धम्मं पटिच्‍च गन्थो चेव गन्थसम्पयुत्तो च गन्थसम्पयुत्तो चेव नो च गन्थो च धम्मा उप्पज्‍जन्ति हेतुपच्‍चया – गन्थसम्पयुत्तञ्‍चेव नो च गन्थं एकं  खन्धञ्‍च सीलब्बतपरामासं कायगन्थञ्‍च पटिच्‍च तयो खन्धा अभिज्झाकायगन्थो च…पे॰… द्वे खन्धे च…पे॰… (चक्‍कं बन्धितब्बं। संखित्तं)। (३)

११०. हेतुया नव, आरम्मणे नव (सब्बत्थ नव), कम्मे नव, आहारे नव…पे॰… अविगते नव।

अनुलोमं।

२. पच्‍चयपच्‍चनीयं

१११. गन्थञ्‍चेव  गन्थसम्पयुत्तञ्‍च धम्मं पटिच्‍च गन्थो चेव गन्थसम्पयुत्तो च धम्मो उप्पज्‍जति नअधिपतिपच्‍चया (संखित्तं)।

(इध  नहेतुपच्‍चयो नत्थि) नअधिपतिया नव, नपुरेजाते नव, नपच्छाजाते नव, नआसेवने नव, नकम्मे तीणि, नविपाके नव, नविप्पयुत्ते नव।

२-६. सहजात-पच्‍चय-निस्सय-संसट्ठ-सम्पयुत्तवारो

(एवं इतरे द्वे गणनापि सहजातवारोपि पच्‍चयवारोपि निस्सयवारोपि संसट्ठवारोपि सम्पयुत्तवारोपि पटिच्‍चवारसदिसा।)

७. पञ्हावारो

१. पच्‍चयानुलोमं

१. विभङ्गवारो

हेतुपच्‍चयो

११२. गन्थो चेव गन्थसम्पयुत्तो च धम्मो गन्थस्स चेव गन्थसम्पयुत्तस्स च धम्मस्स हेतुपच्‍चयेन पच्‍चयो – गन्था चेव गन्थसम्पयुत्ता च हेतू सम्पयुत्तकानं गन्थानं हेतुपच्‍चयेन पच्‍चयो। (१)

गन्थो चेव गन्थसम्पयुत्तो च धम्मो गन्थसम्पयुत्तस्स चेव नो च गन्थस्स धम्मस्स हेतुपच्‍चयेन पच्‍चयो – गन्था चेव गन्थसम्पयुत्ता च हेतू सम्पयुत्तकानं खन्धानं हेतुपच्‍चयेन पच्‍चयो। (२)

गन्थो चेव गन्थसम्पयुत्तो च धम्मो गन्थस्स चेव गन्थसम्पयुत्तस्स च गन्थसम्पयुत्तस्स  चेव  नो च गन्थस्स च धम्मस्स हेतुपच्‍चयेन पच्‍चयो – गन्था चेव गन्थसम्पयुत्ता च हेतू सम्पयुत्तकानं खन्धानं गन्थानञ्‍च हेतुपच्‍चयेन पच्‍चयो। (३)

११३. गन्थसम्पयुत्तो चेव नो च गन्थो धम्मो गन्थसम्पयुत्तस्स चेव नो च गन्थस्स धम्मस्स हेतुपच्‍चयेन पच्‍चयो – गन्थसम्पयुत्ता चेव नो च गन्था हेतू सम्पयुत्तकानं गन्थानं हेतुपच्‍चयेन पच्‍चयो। (१)

गन्थसम्पयुत्तो चेव नो च गन्थो धम्मो गन्थस्स चेव गन्थसम्पयुत्तस्स च धम्मस्स हेतुपच्‍चयेन पच्‍चयो – गन्थसम्पयुत्ता चेव नो च गन्था हेतू सम्पयुत्तकानं गन्थानं हेतुपच्‍चयेन पच्‍चयो। (२)

गन्थसम्पयुत्तो चेव नो च गन्थो धम्मो गन्थस्स चेव गन्थसम्पयुत्तस्स च गन्थसम्पयुत्तस्स चेव नो च गन्थस्स च धम्मस्स हेतुपच्‍चयेन  पच्‍चयो – गन्थसम्पयुत्ता चेव नो च गन्था हेतू सम्पयुत्तकानं खन्धानं गन्थानञ्‍च हेतुपच्‍चयेन पच्‍चयो। (३)

११४. गन्थो चेव गन्थसम्पयुत्तो च गन्थसम्पयुत्तो चेव नो च गन्थो च धम्मा गन्थस्स चेव गन्थसम्पयुत्तस्स च धम्मस्स हेतुपच्‍चयेन पच्‍चयो – गन्था चेव गन्थसम्पयुत्ता च गन्थसम्पयुत्ता चेव नो च गन्था च हेतू सम्पयुत्तकानं खन्धानं हेतुपच्‍चयेन पच्‍चयो। (१)

गन्थो चेव गन्थसम्पयुत्तो च गन्थसम्पयुत्तो चेव नो च गन्थो च धम्मा गन्थसम्पयुत्तस्स चेव नो च गन्थस्स धम्मस्स हेतुपच्‍चयेन पच्‍चयो – गन्था चेव गन्थसम्पयुत्ता च गन्थसम्पयुत्ता चेव नो च गन्था च हेतू सम्पयुत्तकानं खन्धानं हेतुपच्‍चयेन पच्‍चयो। (२)

गन्थो चेव गन्थसम्पयुत्तो च गन्थसम्पयुत्तो चेव नो च गन्थो च धम्मा गन्थस्स  चेव गन्थसम्पयुत्तस्स च गन्थसम्पयुत्तस्स चेव नो च गन्थस्स च धम्मस्स हेतुपच्‍चयेन पच्‍चयो – गन्था चेव गन्थसम्पयुत्ता च गन्थसम्पयुत्ता चेव नो च गन्था च हेतू सम्पयुत्तकानं खन्धानं गन्थानञ्‍च हेतुपच्‍चयेन पच्‍चयो। (३)

आरम्मणपच्‍चयादि

११५. गन्थो  चेव गन्थसम्पयुत्तो च धम्मो गन्थस्स चेव गन्थसम्पयुत्तस्स च धम्मस्स आरम्मणपच्‍चयेन पच्‍चयो – गन्थे आरब्भ गन्था उप्पज्‍जन्ति। (मूलं कातब्बं) गन्थे आरब्भ गन्थसम्पयुत्ता चेव नो च गन्था खन्धा उप्पज्‍जन्ति। (मूलं कातब्बं) गन्थे आरब्भ गन्था च गन्थसम्पयुत्तका च खन्धा उप्पज्‍जन्ति। (३)

गन्थसम्पयुत्तो चेव नो च गन्थो धम्मो गन्थसम्पयुत्तस्स चेव नो च गन्थस्स धम्मस्स आरम्मणपच्‍चयेन पच्‍चयो – गन्थसम्पयुत्ते चेव नो च गन्थे खन्धे आरब्भ गन्थसम्पयुत्ता चेव नो च गन्था खन्धा उप्पज्‍जन्ति। (मूलं कातब्बं) गन्थसम्पयुत्ते चेव नो च गन्थे खन्धे आरब्भ गन्था उप्पज्‍जन्ति। (मूलं कातब्बं) गन्थसम्पयुत्ते चेव नो च गन्थे खन्धे आरब्भ गन्था च गन्थसम्पयुत्तका च खन्धा उप्पज्‍जन्ति। (३)

(एवं इतरेपि तीणि पञ्हा कातब्बा आरम्मणसदिसंयेव। अधिपतियापि अनन्तरेपि उपनिस्सयेपि विभागो नत्थि।)

१. पच्‍चयानुलोमं

२. सङ्ख्यावारो

सुद्धं

११६. हेतुया  नव, आरम्मणे नव, अधिपतिया नव, अनन्तरे नव, समनन्तरे नव, सहजाते नव, अञ्‍ञमञ्‍ञे नव, निस्सये नव, उपनिस्सये नव, आसेवने नव, कम्मे तीणि, आहारे तीणि, इन्द्रिये तीणि, झाने तीणि, मग्गे नव, सम्पयुत्ते नव, अत्थिया नव, नत्थिया नव, विगते नव, अविगते नव।

(अरूपंयेव पच्‍चयं, एकेकस्स तीणि तीणि कातब्बा। आरम्मणञ्‍च सहजातञ्‍च उपनिस्सयञ्‍च नवसुपि परिवत्तेतब्बं। एवं पञ्हावारेपि सब्बं कातब्बं।)

गन्थगन्थसम्पयुत्तदुकं निट्ठितं।

३१. गन्थविप्पयुत्तगन्थनियदुकं

१. पटिच्‍चवारो

हेतुपच्‍चयो

११७. गन्थविप्पयुत्तगन्थनियं  धम्मं पटिच्‍च गन्थविप्पयुत्तगन्थनियो धम्मो उप्पज्‍जति हेतुपच्‍चया – गन्थविप्पयुत्तं गन्थनियं एकं खन्धं पटिच्‍च तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… पटिसन्धिक्खणे…पे॰… एकं महाभूतं…पे॰… (यथा चूळन्तरदुके लोकियदुकं एवं वित्थारेतब्बं निन्‍नानाकरणं)।

गन्थविप्पयुत्तगन्थनियदुकं निट्ठितं।

गन्थगोच्छकं निट्ठितं।

६-७. ओघयोगगोच्छकं

३२-४३. ओघादिदुकानि

१. ओघं  धम्मं पटिच्‍च ओघो धम्मो उप्पज्‍जति हेतुपच्‍चया…पे॰…।

२. योगं धम्मं पटिच्‍च योगो धम्मो उप्पज्‍जति हेतुपच्‍चया…पे॰… (द्वेपि गोच्छका आसवगोच्छकसदिसा निन्‍नानाकरणा)।

ओघयोगगोच्छकं निट्ठितं।

८. नीवरणगोच्छकं

४४. नीवरणदुकं

१. पटिच्‍चवारो

१. पच्‍चयानुलोमं

१. विभङ्गवारो

हेतुपच्‍चयो

१. नीवरणं  धम्मं पटिच्‍च नीवरणो धम्मो उप्पज्‍जति हेतुपच्‍चया – कामच्छन्दनीवरणं पटिच्‍च थिनमिद्धनीवरणं [थीनमिद्धनीवरणं (स्या॰)] उद्धच्‍चनीवरणं अविज्‍जानीवरणं, कामच्छन्दनीवरणं पटिच्‍च उद्धच्‍चनीवरणं अविज्‍जानीवरणं, ब्यापादनीवरणं पटिच्‍च थिनमिद्धनीवरणं उद्धच्‍चनीवरणं अविज्‍जानीवरणं, ब्यापादनीवरणं पटिच्‍च उद्धच्‍चनीवरणं अविज्‍जानीवरणं, ब्यापादनीवरणं पटिच्‍च थिनमिद्धनीवरणं उद्धच्‍चनीवरणं कुक्‍कुच्‍चनीवरणं अविज्‍जानीवरणं, ब्यापादनीवरणं पटिच्‍च उद्धच्‍चनीवरणं कुक्‍कुच्‍चनीवरणं अविज्‍जानीवरणं, विचिकिच्छानीवरणं पटिच्‍च उद्धच्‍चनीवरणं, उद्धच्‍चनीवरणं पटिच्‍च अविज्‍जानीवरणं। (१)

नीवरणं धम्मं पटिच्‍च नोनीवरणो धम्मो उप्पज्‍जति हेतुपच्‍चया – नीवरणे पटिच्‍च  सम्पयुत्तका खन्धा चित्तसमुट्ठानञ्‍च रूपं। (२)

नीवरणं  धम्मं पटिच्‍च नीवरणो च नोनीवरणो च धम्मा उप्पज्‍जन्ति हेतुपच्‍चया – कामच्छन्दनीवरणं पटिच्‍च थिनमिद्धनीवरणं उद्धच्‍चनीवरणं अविज्‍जानीवरणं सम्पयुत्तका च खन्धा चित्तसमुट्ठानञ्‍च रूपं (चक्‍कं)। (३)

२. नोनीवरणं धम्मं पटिच्‍च नोनीवरणो धम्मो उप्पज्‍जति हेतुपच्‍चया – नोनीवरणं एकं खन्धं पटिच्‍च तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… पटिसन्धिक्खणे…पे॰…। (१)

नोनीवरणं धम्मं पटिच्‍च नीवरणो धम्मो उप्पज्‍जति हेतुपच्‍चया – नोनीवरणे खन्धे पटिच्‍च नीवरणा। (२)

नोनीवरणं धम्मं पटिच्‍च नीवरणो च नोनीवरणो च धम्मा उप्पज्‍जन्ति हेतुपच्‍चया – नोनीवरणं एकं खन्धं पटिच्‍च तयो खन्धा नीवरणा च चित्तसमुट्ठानञ्‍च रूपं…पे॰… द्वे खन्धे…पे॰…। (३)

३. नीवरणञ्‍च  नोनीवरणञ्‍च धम्मं पटिच्‍च नीवरणो धम्मो उप्पज्‍जति हेतुपच्‍चया – कामच्छन्दनीवरणञ्‍च सम्पयुत्तके च खन्धे पटिच्‍च थिनमिद्धनीवरणं उद्धच्‍चनीवरणं अविज्‍जानीवरणं (चक्‍कं)। (१)

नीवरणञ्‍च नोनीवरणञ्‍च धम्मं पटिच्‍च नोनीवरणो धम्मो उप्पज्‍जति हेतुपच्‍चया – नोनीवरणं एकं खन्धञ्‍च नीवरणञ्‍च पटिच्‍च तयो खन्धा चित्तसमुट्ठानञ्‍च रूपं…पे॰… द्वे खन्धे च…पे॰… नीवरणे च महाभूते च पटिच्‍च चित्तसमुट्ठानं रूपं। (२)

नीवरणञ्‍च नोनीवरणञ्‍च धम्मं पटिच्‍च नीवरणो च नोनीवरणो च धम्मा उप्पज्‍जन्ति हेतुपच्‍चया – नोनीवरणं एकं खन्धञ्‍च कामच्छन्दनीवरणञ्‍च पटिच्‍च तयो खन्धा थिनमिद्धनीवरणं उद्धच्‍चनीवरणं अविज्‍जानीवरणं…पे॰… द्वे खन्धे च…पे॰… (चक्‍कं। संखित्तं)। (३)

१. पच्‍चयानुलोमं

२. सङ्ख्यावारो

सुद्धं

४. हेतुया  नव, आरम्मणे नव, अधिपतिया नव, अनन्तरे नव, समनन्तरे नव (सब्बत्थ नव), विपाके एकं, आहारे नव…पे॰… अविगते नव।

अनुलोमं।

२. पच्‍चयपच्‍चनीयं

१. विभङ्गवारो

नहेतुपच्‍चयो

५. नीवरणं धम्मं पटिच्‍च नीवरणो धम्मो उप्पज्‍जति नहेतुपच्‍चया – विचिकिच्छानीवरणं पटिच्‍च अविज्‍जानीवरणं, उद्धच्‍चनीवरणं पटिच्‍च अविज्‍जानीवरणं। (१)

नोनीवरणं धम्मं पटिच्‍च नोनीवरणो धम्मो उप्पज्‍जति नहेतुपच्‍चया – अहेतुकं नोनीवरणं एकं खन्धं पटिच्‍च तयो खन्धा चित्तसमुट्ठानञ्‍च रूपं…पे॰… द्वे…पे॰… अहेतुकपटिसन्धिक्खणे…पे॰… (याव असञ्‍ञसत्ता)। (१)

नोनीवरणं  धम्मं पटिच्‍च नीवरणो धम्मो उप्पज्‍जति नहेतुपच्‍चया – विचिकिच्छासहगते उद्धच्‍चसहगते खन्धे पटिच्‍च अविज्‍जानीवरणं। (२)

६. नीवरणञ्‍च  नोनीवरणञ्‍च धम्मं पटिच्‍च नीवरणो धम्मो उप्पज्‍जति नहेतुपच्‍चया – विचिकिच्छानीवरणञ्‍च सम्पयुत्तके च खन्धे पटिच्‍च अविज्‍जानीवरणं, उद्धच्‍चनीवरणञ्‍च सम्पयुत्तके च खन्धे पटिच्‍च अविज्‍जानीवरणं। (१)

नआरम्मणपच्‍चयादि

७. नीवरणं धम्मं पटिच्‍च नोनीवरणो धम्मो उप्पज्‍जति नआरम्मणपच्‍चया – नीवरणे पटिच्‍च चित्तसमुट्ठानं रूपं। (१)

नोनीवरणं धम्मं पटिच्‍च नोनीवरणो धम्मो उप्पज्‍जति नआरम्मणपच्‍चया – नोनीवरणे खन्धे  पटिच्‍च चित्तसमुट्ठानं रूपं; पटिसन्धिक्खणे…पे॰… (याव असञ्‍ञसत्ता)। (१)

नीवरणञ्‍च नोनीवरणञ्‍च धम्मं पटिच्‍च नोनीवरणो धम्मो उप्पज्‍जति नआरम्मणपच्‍चया – नीवरणे च सम्पयुत्तके च खन्धे पटिच्‍च चित्तसमुट्ठानं रूपं (संखित्तं)… नअधिपतिपच्‍चया… नअनन्तरपच्‍चया… नसमनन्तरपच्‍चया… नअञ्‍ञमञ्‍ञपच्‍चया… नउपनिस्सयपच्‍चया।

नपुरेजातपच्‍चयो

८. नीवरणं धम्मं पटिच्‍च नीवरणो धम्मो उप्पज्‍जति नपुरेजातपच्‍चया – अरूपे कामच्छन्दनीवरणं पटिच्‍च थिनमिद्धनीवरणं उद्धच्‍चनीवरणं अविज्‍जानीवरणं, अरूपे कामच्छन्दनीवरणं पटिच्‍च उद्धच्‍चनीवरणं अविज्‍जानीवरणं, अरूपे विचिकिच्छानीवरणं पटिच्‍च उद्धच्‍चनीवरणं अविज्‍जानीवरणं, अरूपे उद्धच्‍चनीवरणं पटिच्‍च अविज्‍जानीवरणं। (१)

नीवरणं धम्मं पटिच्‍च नोनीवरणो धम्मो उप्पज्‍जति नपुरेजातपच्‍चया – अरूपे नीवरणे पटिच्‍च सम्पयुत्तका खन्धा, नीवरणे पटिच्‍च चित्तसमुट्ठानं रूपं। (अवसेसा पञ्हा सब्बे वित्थारेतब्बा। अरूपं पठमं कातब्बं, रूपं पच्छा यथा लभति।)

९. नीवरणञ्‍च  नोनीवरणञ्‍च धम्मं पटिच्‍च नीवरणो धम्मो उप्पज्‍जति नपुरेजातपच्‍चया – अरूपे नोनीवरणे खन्धे च कामच्छन्दनीवरणञ्‍च पटिच्‍च थिनमिद्धनीवरणं उद्धच्‍चनीवरणं (चक्‍कं)। (१)

नीवरणञ्‍च नोनीवरणञ्‍च धम्मं पटिच्‍च नोनीवरणो धम्मो उप्पज्‍जति नपुरेजातपच्‍चया – अरूपे नोनीवरणं एकं खन्धञ्‍च नीवरणे च पटिच्‍च तयो खन्धा…पे॰… द्वे खन्धे च…पे॰… नीवरणे च सम्पयुत्तके च खन्धे पटिच्‍च चित्तसमुट्ठानं रूपं, नीवरणे च महाभूते च पटिच्‍च चित्तसमुट्ठानं रूपं। (२)

नीवरणञ्‍च नोनीवरणञ्‍च धम्मं पटिच्‍च नीवरणो च नोनीवरणो  च धम्मा उप्पज्‍जन्ति नपुरेजातपच्‍चया – अरूपे नोनीवरणं एकं खन्धञ्‍च कामच्छन्दनीवरणञ्‍च पटिच्‍च तयो खन्धा थिनमिद्धनीवरणं उद्धच्‍चनीवरणं अविज्‍जानीवरणं (चक्‍कं। संखित्तं)। (३)

२. पच्‍चयपच्‍चनीयं

२. सङ्ख्यावारो

सुद्धं

१०. नहेतुया चत्तारि, नआरम्मणे तीणि, नअधिपतिया नव, नअनन्तरे तीणि, नसमनन्तरे तीणि, नअञ्‍ञमञ्‍ञे तीणि, नउपनिस्सये तीणि, नपुरेजाते नव, नपच्छाजाते नव, नआसेवने नव, नकम्मे तीणि, नविपाके नव, नआहारे एकं, नइन्द्रिये एकं, नझाने एकं, नमग्गे एकं, नसम्पयुत्ते तीणि, नविप्पयुत्ते नव, नोनत्थिया तीणि, नोविगते तीणि।

३. पच्‍चयानुलोमपच्‍चनीयं

११. हेतुपच्‍चया नआरम्मणे तीणि, नअधिपतिया नव (संखित्तं)।

४. पच्‍चयपच्‍चनीयानुलोमं

१२. नहेतुपच्‍चया  आरम्मणे चत्तारि…पे॰… मग्गे तीणि…पे॰… अविगते चत्तारि।

२. सहजातवारो

(सहजातवारोपि एवं वित्थारेतब्बो)।

३. पच्‍चयवारो

१. पच्‍चयानुलोमं

१. विभङ्गवारो

हेतुपच्‍चयो

१३. नीवरणं  धम्मं पच्‍चया नीवरणो धम्मो उप्पज्‍जति हेतुपच्‍चया… तीणि।

नोनीवरणं धम्मं पच्‍चया नोनीवरणो धम्मो उप्पज्‍जति हेतुपच्‍चया – नोनीवरणं एकं खन्धं पच्‍चया तयो खन्धा चित्तसमुट्ठानञ्‍च रूपं…पे॰… (याव अज्झत्तिका महाभूता), वत्थुं पच्‍चया नोनीवरणा खन्धा। (१)

नोनीवरणं धम्मं पच्‍चया नीवरणो धम्मो  उप्पज्‍जति हेतुपच्‍चया – नोनीवरणे खन्धे पच्‍चया नीवरणा, वत्थुं पच्‍चया नीवरणा। (२)

नोनीवरणं धम्मं पच्‍चया नीवरणो च नोनीवरणो च धम्मा उप्पज्‍जन्ति हेतुपच्‍चया – नोनीवरणं एकं खन्धं पच्‍चया तयो खन्धा नीवरणा च चित्तसमुट्ठानञ्‍च रूपं…पे॰… द्वे खन्धे…पे॰… वत्थुं पच्‍चया नीवरणा, महाभूते पच्‍चया चित्तसमुट्ठानं रूपं, वत्थुं पच्‍चया नीवरणा च सम्पयुत्तका च खन्धा। (३)

१४. नीवरणञ्‍च  नोनीवरणञ्‍च धम्मं पच्‍चया नीवरणो धम्मो उप्पज्‍जति हेतुपच्‍चया – कामच्छन्दनीवरणञ्‍च सम्पयुत्तके च खन्धे पच्‍चया थिनमिद्धनीवरणं उद्धच्‍चनीवरणं अविज्‍जानीवरणं (चक्‍कं)। कामच्छन्दनीवरणञ्‍च वत्थुञ्‍च पच्‍चया थिनमिद्धनीवरणं उद्धच्‍चनीवरणं अविज्‍जानीवरणं (चक्‍कं)। (१)

नीवरणञ्‍च नोनीवरणञ्‍च धम्मं पच्‍चया नोनीवरणो धम्मो उप्पज्‍जति हेतुपच्‍चया – नोनीवरणं एकं खन्धञ्‍च नीवरणञ्‍च पच्‍चया तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… नीवरणञ्‍च वत्थुञ्‍च पच्‍चया सम्पयुत्तका खन्धा, नीवरणञ्‍च सम्पयुत्तके च खन्धे पच्‍चया चित्तसमुट्ठानं रूपं, नीवरणे च महाभूते च पच्‍चया चित्तसमुट्ठानं रूपं। (२)

नीवरणञ्‍च नोनीवरणञ्‍च धम्मं पच्‍चया नीवरणो च नोनीवरणो च धम्मा उप्पज्‍जन्ति हेतुपच्‍चया – नोनीवरणं एकं खन्धञ्‍च कामच्छन्दनीवरणञ्‍च पच्‍चया तयो खन्धा थिनमिद्धनीवरणं उद्धच्‍चनीवरणं  अविज्‍जानीवरणं…पे॰… द्वे खन्धे …पे॰… (चक्‍कं)। कामच्छन्दनीवरणञ्‍च वत्थुञ्‍च पच्‍चया थिनमिद्धनीवरणं उद्धच्‍चनीवरणं अविज्‍जानीवरणं सम्पयुत्तका च खन्धा (चक्‍कं। संखित्तं)। (३)

१. पच्‍चयानुलोमं

२. सङ्ख्यावारो

१५. हेतुया नव, आरम्मणे नव (सब्बत्थ नव), विपाके एकं…पे॰… अविगते नव।

अनुलोमं।

२. पच्‍चयपच्‍चनीयं

१. विभङ्गवारो

नहेतुपच्‍चयो

१६. नीवरणं  धम्मं पच्‍चया नीवरणो धम्मो उप्पज्‍जति नहेतुपच्‍चया – विचिकिच्छानीवरणं पच्‍चया अविज्‍जानीवरणं, उद्धच्‍चनीवरणं पच्‍चया अविज्‍जानीवरणं। (१)

नोनीवरणं धम्मं पच्‍चया नोनीवरणो धम्मो उप्पज्‍जति नहेतुपच्‍चया – अहेतुकं नोनीवरणं एकं खन्धं पच्‍चया तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… (याव असञ्‍ञसत्ता) चक्खायतनं पच्‍चया चक्खुविञ्‍ञाणं…पे॰… कायायतनं पच्‍चया कायविञ्‍ञाणं, वत्थुं पच्‍चया अहेतुका नोनीवरणा खन्धा। (१)

नोनीवरणं धम्मं पच्‍चया नीवरणो धम्मो उप्पज्‍जति नहेतुपच्‍चया – विचिकिच्छासहगते उद्धच्‍चसहगते खन्धे पच्‍चया अविज्‍जानीवरणं, वत्थुं पच्‍चया अविज्‍जानीवरणं। (२)

१७. नीवरणञ्‍च नोनीवरणञ्‍च धम्मं पच्‍चया नीवरणो धम्मो उप्पज्‍जति नहेतुपच्‍चया – विचिकिच्छानीवरणञ्‍च सम्पयुत्तके च खन्धे पच्‍चया अविज्‍जानीवरणं, उद्धच्‍चनीवरणञ्‍च सम्पयुत्तके च खन्धे पच्‍चया अविज्‍जानीवरणं, विचिकिच्छानीवरणञ्‍च वत्थुञ्‍च पच्‍चया अविज्‍जानीवरणं, उद्धच्‍चनीवरणञ्‍च वत्थुञ्‍च पच्‍चया अविज्‍जानीवरणं (संखित्तं)। (१)

२. पच्‍चयपच्‍चनीयं

२. सङ्ख्यावारो

सुद्धं

१८. नहेतुया  चत्तारि, नआरम्मणे तीणि, नअधिपतिया नव, नअनन्तरे तीणि, नसमनन्तरे तीणि, नअञ्‍ञमञ्‍ञे तीणि, नउपनिस्सये तीणि, नपुरेजाते नव, नपच्छाजाते नव, नआसेवने  नव, नकम्मे तीणि, नविपाके नव, नआहारे एकं, नइन्द्रिये एकं, नझाने एकं, नमग्गे एकं, नसम्पयुत्ते तीणि, नविप्पयुत्ते नव, नोनत्थिया तीणि, नोविगते तीणि।

३. पच्‍चयानुलोमपच्‍चनीयं

१९. हेतुपच्‍चया नआरम्मणे तीणि, नअधिपतिया नव (संखित्तं)।

४. पच्‍चयपच्‍चनीयानुलोमं

२०. नहेतुपच्‍चया आरम्मणे चत्तारि, अनन्तरे चत्तारि, समनन्तरे चत्तारि…पे॰… मग्गे तीणि, अविगते चत्तारि।

५. संसट्ठवारो

१-४. पच्‍चयचतुक्‍कं

२१. नीवरणं धम्मं संसट्ठो नीवरणो धम्मो उप्पज्‍जति हेतुपच्‍चया – कामच्छन्दनीवरणं संसट्ठं थिनमिद्धनीवरणं उद्धच्‍चनीवरणं अविज्‍जानीवरणं (चक्‍कं। सब्बं नीवरणं वित्थारेतब्बं)।

२२. हेतुया नव, आरम्मणे नव (सब्बत्थ नव), विपाके एकं…पे॰… अविगते नव।

अनुलोमं।

२३. नीवरणं  धम्मं संसट्ठो नीवरणो धम्मो उप्पज्‍जति नहेतुपच्‍चया – विचिकिच्छानीवरणं संसट्ठं अविज्‍जानीवरणं, उद्धच्‍चनीवरणं संसट्ठं अविज्‍जानीवरणं (संखित्तं)।

२४. नहेतुया चत्तारि, नअधिपतिया नव, नपुरेजाते नव, नपच्छाजाते नव, नआसेवने नव, नकम्मे तीणि, नविपाके नव, नझाने एकं, नमग्गे एकं, नविप्पयुत्ते नव।

पच्‍चनीयं।

६. सम्पयुत्तवारो

(एवं इतरे द्वे गणनापि सम्पयुत्तवारोपि कातब्बो।)

७. पञ्हावारो

१. पच्‍चयानुलोमं

१. विभङ्गवारो

हेतुपच्‍चयो

२५. नीवरणो धम्मो नीवरणस्स धम्मस्स हेतुपच्‍चयेन पच्‍चयो – नीवरणा हेतू सम्पयुत्तकानं नीवरणानं हेतुपच्‍चयेन पच्‍चयो। (१)

नीवरणो धम्मो नोनीवरणस्स धम्मस्स हेतुपच्‍चयेन पच्‍चयो – नीवरणा हेतू सम्पयुत्तकानं खन्धानं चित्तसमुट्ठानानञ्‍च रूपानं हेतुपच्‍चयेन पच्‍चयो। (२)

नीवरणो  धम्मो नीवरणस्स च नोनीवरणस्स च धम्मस्स हेतुपच्‍चयेन पच्‍चयो – नीवरणा हेतू सम्पयुत्तकानं खन्धानं नीवरणानञ्‍च चित्तसमुट्ठानानञ्‍च रूपानं हेतुपच्‍चयेन पच्‍चयो। (३)

नोनीवरणो धम्मो नोनीवरणस्स धम्मस्स हेतुपच्‍चयेन पच्‍चयो – नोनीवरणा हेतू सम्पयुत्तकानं खन्धानं चित्तसमुट्ठानानञ्‍च रूपानं हेतुपच्‍चयेन पच्‍चयो; पटिसन्धिक्खणे…पे॰…। (१)

आरम्मणपच्‍चयो

२६. नीवरणो  धम्मो नीवरणस्स धम्मस्स आरम्मणपच्‍चयेन पच्‍चयो – नीवरणे आरब्भ नीवरणा उप्पज्‍जन्ति। (मूलं पुच्छितब्बं) नीवरणे आरब्भ नोनीवरणा खन्धा उप्पज्‍जन्ति। (मूलं कातब्बं) नीवरणे आरब्भ नीवरणा च सम्पयुत्तका च खन्धा उप्पज्‍जन्ति। (३)

२७. नोनीवरणो धम्मो नोनीवरणस्स धम्मस्स आरम्मणपच्‍चयेन पच्‍चयो – दानं…पे॰… सीलं…पे॰… उपोसथकम्मं कत्वा तं पच्‍चवेक्खति, पुब्बे सुचिण्णानि…पे॰… झाना वुट्ठहित्वा झानं…पे॰… अरिया मग्गा वुट्ठहित्वा मग्गं…पे॰… फलं…पे॰… निब्बानं…पे॰… निब्बानं गोत्रभुस्स, वोदानस्स, मग्गस्स, फलस्स, आवज्‍जनाय आरम्मणपच्‍चयेन पच्‍चयो; अरिया नोनीवरणे पहीने किलेसे पच्‍चवेक्खन्ति, विक्खम्भिते किलेसे…पे॰… पुब्बे समुदाचिण्णे…पे॰… चक्खुं…पे॰… वत्थुं नोनीवरणे खन्धे अनिच्‍चतो…पे॰… दोमनस्सं उप्पज्‍जति; दिब्बेन चक्खुना रूपं पस्सति, दिब्बाय सोतधातुया सद्दं सुणाति। चेतोपरियञाणेन नोनीवरणचित्तसमङ्गिस्स चित्तं जानाति, आकासानञ्‍चायतनं विञ्‍ञाणञ्‍चायतनस्स…पे॰… आकिञ्‍चञ्‍ञायतनं नेवसञ्‍ञानासञ्‍ञायतनस्स…पे॰… रूपायतनं चक्खुविञ्‍ञाणस्स…पे॰… फोट्ठब्बायतनं कायविञ्‍ञाणस्स…पे॰… नोनीवरणा खन्धा इद्धिविधञाणस्स, चेतोपरियञाणस्स, पुब्बेनिवासानुस्सतिञाणस्स, यथाकम्मूपगञाणस्स, अनागतंसञाणस्स, आवज्‍जनाय आरम्मणपच्‍चयेन पच्‍चयो। (१)

नोनीवरणो  धम्मो नीवरणस्स धम्मस्स आरम्मणपच्‍चयेन पच्‍चयो – दानं…पे॰… सीलं…पे॰… उपोसथकम्मं…पे॰… पुब्बे सुचिण्णानि…पे॰… झाना…पे॰… चक्खुं…पे॰… वत्थुं नोनीवरणे खन्धे अस्सादेति अभिनन्दति, तं आरब्भ रागो उप्पज्‍जति, दिट्ठि …पे॰… विचिकिच्छा…पे॰… उद्धच्‍चं…पे॰… दोमनस्सं उप्पज्‍जति। (२)

नोनीवरणो धम्मो नीवरणस्स च नोनीवरणस्स च धम्मस्स आरम्मणपच्‍चयेन पच्‍चयो – दानं…पे॰… सीलं…पे॰… उपोसथकम्मं…पे॰… पुब्बे सुचिण्णानि…पे॰… झाना…पे॰… चक्खुं…पे॰… वत्थुं नोनीवरणे खन्धे अस्सादेति अभिनन्दति, तं आरब्भ नीवरणा च सम्पयुत्तका च खन्धा उप्पज्‍जन्ति। (३)

नीवरणो  च नोनीवरणो च धम्मा नीवरणस्स धम्मस्स आरम्मणपच्‍चयेन पच्‍चयो… तीणि (आरब्भ  कातब्बा)।

अधिपतिपच्‍चयो

२८. नीवरणो धम्मो नीवरणस्स धम्मस्स अधिपतिपच्‍चयेन पच्‍चयो। आरम्मणाधिपति – नीवरणे गरुं कत्वा नीवरणा उप्पज्‍जन्ति… तीणि (आरम्मणसदिसं)। (३)

२९. नोनीवरणो धम्मो नोनीवरणस्स धम्मस्स अधिपतिपच्‍चयेन पच्‍चयो – आरम्मणाधिपति, सहजाताधिपति। आरम्मणाधिपति – दानं…पे॰… सीलं…पे॰… उपोसथकम्मं कत्वा तं गरुं कत्वा पच्‍चवेक्खति, पुब्बे सुचिण्णानि…पे॰… झाना…पे॰… अरिया मग्गा वुट्ठहित्वा मग्गं…पे॰… फलं…पे॰… निब्बानं…पे॰… निब्बानं गोत्रभुस्स, वोदानस्स, मग्गस्स, फलस्स अधिपतिपच्‍चयेन पच्‍चयो; चक्खुं…पे॰… वत्थुं नोनीवरणे खन्धे गरुं कत्वा अस्सादेति अभिनन्दति, तं गरुं कत्वा रागो उप्पज्‍जति, दिट्ठि उप्पज्‍जति। सहजाताधिपति – नोनीवरणाधिपति सम्पयुत्तकानं खन्धानं चित्तसमुट्ठानानञ्‍च रूपानं अधिपतिपच्‍चयेन पच्‍चयो। (१)

नोनीवरणो धम्मो नीवरणस्स धम्मस्स अधिपतिपच्‍चयेन पच्‍चयो – आरम्मणाधिपति, सहजाताधिपति। आरम्मणाधिपति – दानं…पे॰… सीलं…पे॰… उपोसथकम्मं…पे॰… पुब्बे…पे॰… झाना…पे॰… चक्खुं…पे॰… वत्थुं नोनीवरणे खन्धे गरुं कत्वा अस्सादेति अभिनन्दति, तं गरुं कत्वा रागो उप्पज्‍जति, दिट्ठि उप्पज्‍जति। सहजाताधिपति – नोनीवरणाधिपति सम्पयुत्तकानं नीवरणानं अधिपतिपच्‍चयेन पच्‍चयो। (२)

नोनीवरणो धम्मो नीवरणस्स च नोनीवरणस्स  च धम्मस्स अधिपतिपच्‍चयेन पच्‍चयो – आरम्मणाधिपति, सहजाताधिपति। आरम्मणाधिपति – दानं…पे॰… सीलं…पे॰… उपोसथकम्मं…पे॰… पुब्बे…पे॰… झाना…पे॰… चक्खुं…पे॰… वत्थुं नोनीवरणे खन्धे गरुं कत्वा अस्सादेति अभिनन्दति, तं गरुं कत्वा नीवरणा च सम्पयुत्तका च खन्धा उप्पज्‍जन्ति। सहजाताधिपति – नोनीवरणाधिपति सम्पयुत्तकानं खन्धानं नीवरणानञ्‍च चित्तसमुट्ठानानञ्‍च रूपानं अधिपतिपच्‍चयेन पच्‍चयो। (३)

नीवरणो  च नोनीवरणो च धम्मा नीवरणस्स धम्मस्स अधिपतिपच्‍चयेन पच्‍चयो – आरम्मणाधिपति… तीणि (आरम्मणाधिपतियेव)।

अनन्तरपच्‍चयो

३०. नीवरणो धम्मो नीवरणस्स धम्मस्स अनन्तरपच्‍चयेन पच्‍चयो – पुरिमा पुरिमा नीवरणा पच्छिमानं पच्छिमानं नीवरणानं अनन्तरपच्‍चयेन पच्‍चयो। (मूलं पुच्छितब्बं) पुरिमा पुरिमा नीवरणा पच्छिमानं पच्छिमानं नोनीवरणानं खन्धानं अनन्तरपच्‍चयेन पच्‍चयो; नीवरणा वुट्ठानस्स अनन्तरपच्‍चयेन पच्‍चयो। (मूलं पुच्छितब्बं) पुरिमा पुरिमा नीवरणा पच्छिमानं पच्छिमानं नीवरणानं सम्पयुत्तकानञ्‍च खन्धानं अनन्तरपच्‍चयेन पच्‍चयो। (३)

३१. नोनीवरणो धम्मो नोनीवरणस्स धम्मस्स अनन्तरपच्‍चयेन पच्‍चयो – पुरिमा पुरिमा नोनीवरणा खन्धा पच्छिमानं पच्छिमानं नोनीवरणानं खन्धानं अनन्तरपच्‍चयेन पच्‍चयो…पे॰… निरोधा वुट्ठहन्तस्स नेवसञ्‍ञानासञ्‍ञायतनं फलसमापत्तिया अनन्तरपच्‍चयेन पच्‍चयो। (मूलं पुच्छितब्बं ) पुरिमा पुरिमा नोनीवरणा खन्धा पच्छिमानं पच्छिमानं नीवरणानं अनन्तरपच्‍चयेन पच्‍चयो; आवज्‍जना नीवरणानं अनन्तरपच्‍चयेन पच्‍चयो। (मूलं  पुच्छितब्बं) पुरिमा पुरिमा नोनीवरणा खन्धा पच्छिमानं पच्छिमानं नीवरणानं सम्पयुत्तकानञ्‍च खन्धानं अनन्तरपच्‍चयेन पच्‍चयो; आवज्‍जना नीवरणानं सम्पयुत्तकानञ्‍च खन्धानं अनन्तरपच्‍चयेन पच्‍चयो। (३)

३२. नीवरणो च नोनीवरणो च धम्मा नीवरणस्स धम्मस्स अनन्तरपच्‍चयेन पच्‍चयो – पुरिमा पुरिमा नीवरणा च सम्पयुत्तका च खन्धा पच्छिमानं पच्छिमानं नीवरणानं अनन्तरपच्‍चयेन पच्‍चयो। (मूलं पुच्छितब्बं) पुरिमा पुरिमा नीवरणा च सम्पयुत्तका च खन्धा पच्छिमानं पच्छिमानं नोनीवरणानं खन्धानं अनन्तरपच्‍चयेन पच्‍चयो; नीवरणा च सम्पयुत्तका च खन्धा वुट्ठानस्स अनन्तरपच्‍चयेन पच्‍चयो। (मूलं पुच्छितब्बं) पुरिमा पुरिमा नीवरणा च सम्पयुत्तका च खन्धा पच्छिमानं पच्छिमानं नीवरणानञ्‍च सम्पयुत्तकानञ्‍च खन्धानं अनन्तरपच्‍चयेन पच्‍चयो। (३)

समनन्तरपच्‍चयादि

३३. नीवरणो  धम्मो नीवरणस्स धम्मस्स समनन्तरपच्‍चयेन पच्‍चयो… सहजातपच्‍चयेन पच्‍चयो… अञ्‍ञमञ्‍ञपच्‍चयेन पच्‍चयो… निस्सयपच्‍चयेन पच्‍चयो।

उपनिस्सयपच्‍चयो

३४. नीवरणो धम्मो नीवरणस्स धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो – नीवरणानि नीवरणानं उपनिस्सयपच्‍चयेन पच्‍चयो… तीणि।

३५. नोनीवरणो धम्मो नोनीवरणस्स  धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो – सद्धं उपनिस्साय दानं देति…पे॰… सीलं…पे॰… उपोसथकम्मं…पे॰… झानं उप्पादेति, विपस्सनं…पे॰… मग्गं…पे॰… अभिञ्‍ञं…पे॰… समापत्तिं उप्पादेति, मानं जप्पेति, दिट्ठिं गण्हाति; सीलं…पे॰… पञ्‍ञं…पे॰… मानं… दिट्ठिं… पत्थनं… कायिकं सुखं… कायिकं दुक्खं… उतुं… भोजनं… सेनासनं उपनिस्साय दानं देति…पे॰… सङ्घं भिन्दति; सद्धा  …पे॰… सेनासनं सद्धाय…पे॰… पञ्‍ञाय, रागस्स…पे॰… पत्थनाय, कायिकस्स सुखस्स, कायिकस्स दुक्खस्स, मग्गस्स, फलसमापत्तिया उपनिस्सयपच्‍चयेन पच्‍चयो। (१)

नोनीवरणो धम्मो नीवरणस्स धम्मस्स उपनिस्सयपच्‍चयेन पच्‍चयो (तीणि उपनिस्सया)। पकतूपनिस्सयो – सद्धं उपनिस्साय मानं जप्पेति, दिट्ठिं गण्हाति; सीलं…पे॰… सेनासनं उपनिस्साय पाणं हनति…पे॰… सङ्घं भिन्दति; सद्धा…पे॰… सेनासनं रागस्स…पे॰… पत्थनाय उपनिस्सयपच्‍चयेन पच्‍चयो। (२)

नोनीवरणो धम्मो नीवरणस्स च नोनीवरणस्स च धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो – सद्धं उपनिस्साय मानं जप्पेति, दिट्ठिं गण्हाति; सीलं…पे॰… सेनासनं उपनिस्साय पाणं हनति…पे॰… सङ्घं भिन्दति; सद्धा…पे॰… सेनासनं नीवरणानं सम्पयुत्तकानञ्‍च खन्धानं  उपनिस्सयपच्‍चयेन पच्‍चयो। (३)

नीवरणो  च नोनीवरणो च धम्मा नीवरणस्स धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो – नीवरणा च सम्पयुत्तका च खन्धा नीवरणानं उपनिस्सयपच्‍चयेन पच्‍चयो… तीणि।

पुरेजातपच्‍चयो

३६. नोनीवरणो धम्मो नोनीवरणस्स धम्मस्स पुरेजातपच्‍चयेन पच्‍चयो – आरम्मणपुरेजातं, वत्थुपुरेजातं। आरम्मणपुरेजातं – चक्खुं…पे॰… वत्थुं अनिच्‍चतो…पे॰… दोमनस्सं उप्पज्‍जति…पे॰… तीणि (पुरेजातं आरम्मणसदिसं कुसलाकुसलस्स विभजितब्बं)।

पच्छाजात-आसेवनपच्‍चया

३७. नीवरणो धम्मो नोनीवरणस्स धम्मस्स पच्छाजातपच्‍चयेन पच्‍चयो… तीणि… आसेवनपच्‍चयेन पच्‍चयो… नव।

कम्मपच्‍चयो

३८. नोनीवरणो  धम्मो नोनीवरणस्स धम्मस्स कम्मपच्‍चयेन पच्‍चयो – सहजाता, नानाक्खणिका। सहजाता – नोनीवरणा चेतना सम्पयुत्तकानं खन्धानं चित्तसमुट्ठानानञ्‍च रूपानं कम्मपच्‍चयेन पच्‍चयो; पटिसन्धिक्खणे…पे॰…। नानाक्खणिका – नोनीवरणा चेतना विपाकानं खन्धानं कटत्ता च रूपानं कम्मपच्‍चयेन पच्‍चयो। (मूलं पुच्छितब्बं) नोनीवरणा चेतना सम्पयुत्तकानं नीवरणानं कम्मपच्‍चयेन पच्‍चयो। (मूलं पुच्छितब्बं) नोनीवरणा चेतना सम्पयुत्तकानं खन्धानं नीवरणानञ्‍च चित्तसमुट्ठानानञ्‍च रूपानं कम्मपच्‍चयेन पच्‍चयो। (३)

विपाकपच्‍चयादि

३९. नोनीवरणो  धम्मो नोनीवरणस्स धम्मस्स विपाकपच्‍चयेन पच्‍चयो… एकं… आहारपच्‍चयेन पच्‍चयो… इन्द्रियपच्‍चयेन पच्‍चयो… झानपच्‍चयेन पच्‍चयो… मग्गपच्‍चयेन पच्‍चयो… सम्पयुत्तपच्‍चयेन पच्‍चयो।

विप्पयुत्तपच्‍चयो

४०. नीवरणो  धम्मो नोनीवरणस्स धम्मस्स विप्पयुत्तपच्‍चयेन पच्‍चयो – सहजातं, पच्छाजातं (एवं अवसेसा चत्तारि पञ्हा कातब्बा)।

अत्थिपच्‍चयो

४१. नीवरणो धम्मो नीवरणस्स धम्मस्स अत्थिपच्‍चयेन पच्‍चयो – कामच्छन्दनीवरणं थिनमिद्धनीवरणस्स उद्धच्‍चनीवरणस्स अविज्‍जानीवरणस्स अत्थिपच्‍चयेन पच्‍चयो (चक्‍कं)। (१)

नीवरणो धम्मो नोनीवरणस्स धम्मस्स अत्थिपच्‍चयेन पच्‍चयो – सहजातं, पच्छाजातं (एवं नीवरणमूले तीणि )। (३)

४२. नोनीवरणो  धम्मो नोनीवरणस्स धम्मस्स अत्थिपच्‍चयेन पच्‍चयो – सहजातं, पुरेजातं, पच्छाजातं, आहारं, इन्द्रियं (संखित्तं)। (१)

नोनीवरणो धम्मो नीवरणस्स धम्मस्स अत्थिपच्‍चयेन पच्‍चयो – सहजातं, पुरेजातं (संखित्तं)। (२)

नोनीवरणो धम्मो नीवरणस्स च नोनीवरणस्स च धम्मस्स अत्थिपच्‍चयेन पच्‍चयो – सहजातं, पुरेजातं (संखित्तं) (३)

४३. नीवरणो च नोनीवरणो च धम्मा नीवरणस्स धम्मस्स अत्थिपच्‍चयेन पच्‍चयो – सहजातं, पुरेजातं। सहजातं – कामच्छन्दनीवरणञ्‍च सम्पयुत्तका च खन्धा थिनमिद्धनीवरणस्स उद्धच्‍चनीवरणस्स अविज्‍जानीवरणस्स अत्थिपच्‍चयेन  पच्‍चयो; कामच्छन्दनीवरणञ्‍च वत्थु च थिनमिद्धनीवरणस्स उद्धच्‍चनीवरणस्स अविज्‍जानीवरणस्स अत्थिपच्‍चयेन पच्‍चयो। (१)

नीवरणो च नोनीवरणो च धम्मा नोनीवरणस्स धम्मस्स अत्थिपच्‍चयेन पच्‍चयो – सहजातं, पुरेजातं, पच्छाजातं, आहारं, इन्द्रियं। सहजातो – नोनीवरणो एको खन्धो च नीवरणा च तिण्णन्‍नं खन्धानं चित्तसमुट्ठानानञ्‍च रूपानं अत्थिपच्‍चयेन पच्‍चयो…पे॰… द्वे खन्धा…पे॰… नीवरणा च वत्थु च नोनीवरणानं खन्धानं अत्थिपच्‍चयेन पच्‍चयो; नीवरणा च सम्पयुत्तका च खन्धा चित्तसमुट्ठानानं रूपानं अत्थिपच्‍चयेन पच्‍चयो; नीवरणा च महाभूता च चित्तसमुट्ठानानं रूपानं अत्थिपच्‍चयेन पच्‍चयो। पच्छाजाता – नीवरणा च सम्पयुत्तका च खन्धा पुरेजातस्स इमस्स कायस्स अत्थिपच्‍चयेन पच्‍चयो। पच्छाजाता – नीवरणा च सम्पयुत्तका खन्धा च कबळीकारो आहारो च इमस्स कायस्स अत्थिपच्‍चयेन पच्‍चयो। पच्छाजाता – नीवरणा च सम्पयुत्तका खन्धा च रूपजीवितिन्द्रियञ्‍च कटत्तारूपानं अत्थिपच्‍चयेन पच्‍चयो। (२)

नीवरणो च नोनीवरणो च धम्मा नीवरणस्स च नोनीवरणस्स च धम्मस्स अत्थिपच्‍चयेन पच्‍चयो – सहजातं, पुरेजातं। सहजातो – नोनीवरणो एको खन्धो च कामच्छन्दनीवरणञ्‍च तिण्णन्‍नं खन्धानं थिनमिद्धनीवरणस्स उद्धच्‍चनीवरणस्स अविज्‍जानीवरणस्स  च चित्तसमुट्ठानानञ्‍च रूपानं अत्थिपच्‍चयेन पच्‍चयो; द्वे खन्धा च…पे॰… कामच्छन्दनीवरणञ्‍च  वत्थु च थिनमिद्धनीवरणस्स उद्धच्‍चनीवरणस्स अविज्‍जानीवरणस्स च सम्पयुत्तकानञ्‍च खन्धानं अत्थिपच्‍चयेन पच्‍चयो (चक्‍कं)। (३)

१. पच्‍चयानुलोमं

२. सङ्ख्यावारो

सुद्धं

४४. हेतुया चत्तारि, आरम्मणे नव, अधिपतिया नव, अनन्तरे नव, समनन्तरे नव, सहजाते नव, अञ्‍ञमञ्‍ञे नव, निस्सये नव, उपनिस्सये नव, पुरेजाते तीणि, पच्छाजाते तीणि, आसेवने नव, कम्मे तीणि, विपाके एकं, आहारे तीणि, इन्द्रिये तीणि, झाने तीणि, मग्गे तीणि, सम्पयुत्ते नव, विप्पयुत्ते पञ्‍च, अत्थिया नव, नत्थिया नव, विगते नव, अविगते नव।

अनुलोमं।

पच्‍चनीयुद्धारो

४५. नीवरणो धम्मो नीवरणस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो। (१)

नीवरणो  धम्मो नोनीवरणस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पच्छाजातपच्‍चयेन पच्‍चयो। (२)

नीवरणो धम्मो नीवरणस्स च नोनीवरणस्स च धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो। (३)

४६. नोनीवरणो  धम्मो नोनीवरणस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन पच्‍चयो… पच्छाजातपच्‍चयेन पच्‍चयो… कम्मपच्‍चयेन  पच्‍चयो… आहारपच्‍चयेन पच्‍चयो… इन्द्रियपच्‍चयेन पच्‍चयो। (१)

नोनीवरणो धम्मो नीवरणस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन पच्‍चयो। (२)

नोनीवरणो धम्मो नीवरणस्स च नोनीवरणस्स च धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन पच्‍चयो। (३)

४७. नीवरणो च नोनीवरणो च धम्मा नीवरणस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो। (१)

नीवरणो च नोनीवरणो च धम्मा नोनीवरणस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पच्छाजातपच्‍चयेन पच्‍चयो। (२)

नीवरणो च नोनीवरणो च धम्मा नीवरणस्स च नोनीवरणस्स च धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो। (३)

२. पच्‍चयपच्‍चनीयं

२. सङ्ख्यावारो

४८. नहेतुया नव, नआरम्मणे नव, नअधिपतिया नव (सब्बत्थ नव), नोविगते नव, नोअविगते नव।

३. पच्‍चयानुलोमपच्‍चनीयं

हेतुदुकं

४९. हेतुपच्‍चया  नआरम्मणे चत्तारि…पे॰… नसमनन्तरे चत्तारि, नअञ्‍ञमञ्‍ञे द्वे, नउपनिस्सये चत्तारि…पे॰… नमग्गे चत्तारि, नसम्पयुत्ते द्वे, नविप्पयुत्ते चत्तारि, नोनत्थिया चत्तारि, नोविगते चत्तारि।

४. पच्‍चयपच्‍चनीयानुलोमं

५०. नहेतुपच्‍चया  आरम्मणे नव, अधिपतिया नव (अनुलोममातिका)…पे॰… अविगते नव।

नीवरणदुकं निट्ठितं।

४५. नीवरणियदुकं

१. पटिच्‍चवारो

५१. नीवरणियं  धम्मं पटिच्‍च नीवरणियो धम्मो उप्पज्‍जति हेतुपच्‍चया…पे॰… (नीवरणियदुकं यथा लोकियदुकं एवं कातब्बं निन्‍नानाकरणं)।

द्विक्खत्तुं कामच्छन्देन, चतुक्खत्तुं पटिघेन च।

उद्धच्‍चं विचिकिच्छा च, उभोपेते सकिं सकिं।

नीवरणानं नीवरणेहि, अट्ठविधं पयोजनं॥

(नीवरणदुकस्स मातिका इध कता।)

नीवरणियदुकं निट्ठितं।

४६. नीवरणसम्पयुत्तदुकं

१. पटिच्‍चवारो

१. पच्‍चयानुलोमं

१. विभङ्गवारो

हेतुपच्‍चयो

५२. नीवरणसम्पयुत्तं  धम्मं पटिच्‍च नीवरणसम्पयुत्तो धम्मो उप्पज्‍जति हेतुपच्‍चया – नीवरणसम्पयुत्तं एकं खन्धं पटिच्‍च तयो खन्धा…पे॰… द्वे खन्धे…पे॰…। (१)

नीवरणसम्पयुत्तं  धम्मं पटिच्‍च नीवरणविप्पयुत्तो धम्मो उप्पज्‍जति हेतुपच्‍चया – नीवरणसम्पयुत्ते  खन्धे पटिच्‍च चित्तसमुट्ठानं रूपं। (२)

नीवरणसम्पयुत्तं धम्मं पटिच्‍च नीवरणसम्पयुत्तो च नीवरणविप्पयुत्तो च धम्मा उप्पज्‍जन्ति हेतुपच्‍चया – नीवरणसम्पयुत्तं एकं खन्धं पटिच्‍च तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰…। (३)

५३. नीवरणविप्पयुत्तं धम्मं पटिच्‍च नीवरणविप्पयुत्तो धम्मो उप्पज्‍जति हेतुपच्‍चया – नीवरणविप्पयुत्तं एकं खन्धं पटिच्‍च तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… पटिसन्धिक्खणे…पे॰… (याव अज्झत्तिका महाभूता)। (१)

नीवरणसम्पयुत्तञ्‍च  नीवरणविप्पयुत्तञ्‍च धम्मं पटिच्‍च नीवरणविप्पयुत्तो धम्मो उप्पज्‍जति हेतुपच्‍चया – नीवरणसम्पयुत्ते खन्धे च महाभूते च पटिच्‍च चित्तसमुट्ठानं रूपं (संखित्तं)।

१. पच्‍चयानुलोमं

२. सङ्ख्यावारो

५४. हेतुया पञ्‍च, आरम्मणे द्वे, अधिपतिया पञ्‍च…पे॰… नत्थिया द्वे…पे॰… अविगते पञ्‍च।

अनुलोमं।

२. पच्‍चयपच्‍चनीयं

१. विभङ्गवारो

नहेतुपच्‍चयो

५५. नीवरणसम्पयुत्तं धम्मं पटिच्‍च नीवरणसम्पयुत्तो धम्मो उप्पज्‍जति नहेतुपच्‍चया – विचिकिच्छासहगते उद्धच्‍चसहगते खन्धे पटिच्‍च अविज्‍जानीवरणं। (१)

नीवरणविप्पयुत्तं धम्मं पटिच्‍च नीवरणविप्पयुत्तो धम्मो उप्पज्‍जति नहेतुपच्‍चया – अहेतुकं नीवरणविप्पयुत्तं…पे॰… (याव असञ्‍ञसत्ता। संखित्तं)।

२. पच्‍चयपच्‍चनीयं

२. सङ्ख्यावारो

सुद्धं

५६. नहेतुया  द्वे, नआरम्मणे तीणि, नअधिपतिया पञ्‍च, नअनन्तरे नसमनन्तरे नअञ्‍ञमञ्‍ञे नउपनिस्सये तीणि, नपुरेजाते चत्तारि, नपच्छाजाते पञ्‍च, नआसेवने  पञ्‍च, नकम्मे द्वे, नविपाके पञ्‍च, नआहारे एकं, नइन्द्रिये एकं, नझाने एकं, नमग्गे एकं, नसम्पयुत्ते तीणि, नविप्पयुत्ते द्वे, नोनत्थिया तीणि, नोविगते तीणि।

३. पच्‍चयानुलोमपच्‍चनीयं

हेतुदुकं

५७. हेतुपच्‍चया नआरम्मणे तीणि, नअधिपतिया पञ्‍च, नपुरेजाते चत्तारि…पे॰… नकम्मे द्वे, नविपाके पञ्‍च, नसम्पयुत्ते तीणि, नविप्पयुत्ते द्वे, नोनत्थिया तीणि, नोविगते तीणि।

४. पच्‍चयपच्‍चनीयानुलोमं

५८. नहेतुपच्‍चया आरम्मणे द्वे…पे॰… मग्गे एकं…पे॰… अविगते द्वे।

२. सहजातवारो

(सहजातवारोपि एवं कातब्बो।)

३. पच्‍चयवारो

१. पच्‍चयानुलोमं

१. विभङ्गवारो

हेतुपच्‍चयो

५९. नीवरणसम्पयुत्तं  धम्मं पच्‍चया नीवरणसम्पयुत्तो धम्मो उप्पज्‍जति हेतुपच्‍चया… तीणि।

नीवरणविप्पयुत्तं धम्मं पच्‍चया नीवरणविप्पयुत्तो धम्मो उप्पज्‍जति हेतुपच्‍चया – नीवरणविप्पयुत्तं एकं खन्धं पच्‍चया तयो खन्धा चित्तसमुट्ठानञ्‍च रूपं …पे॰… द्वे खन्धे…पे॰… पटिसन्धिक्खणे…पे॰… एकं महाभूतं…पे॰… वत्थुं पच्‍चया नीवरणविप्पयुत्ता खन्धा। (१)

नीवरणविप्पयुत्तं धम्मं पच्‍चया नीवरणसम्पयुत्तो धम्मो उप्पज्‍जति हेतुपच्‍चया – वत्थुं पच्‍चया नीवरणसम्पयुत्ता खन्धा। (२)

नीवरणविप्पयुत्तं धम्मं पच्‍चया नीवरणसम्पयुत्तो च नीवरणविप्पयुत्तो च धम्मा उप्पज्‍जन्ति हेतुपच्‍चया – वत्थुं पच्‍चया नीवरणसम्पयुत्ता खन्धा, महाभूते पच्‍चया चित्तसमुट्ठानं  रूपं। (३)

६०. नीवरणसम्पयुत्तञ्‍च नीवरणविप्पयुत्तञ्‍च धम्मं पच्‍चया नीवरणसम्पयुत्तो धम्मो उप्पज्‍जति हेतुपच्‍चया – नीवरणसम्पयुत्तं एकं खन्धञ्‍च वत्थुञ्‍च पच्‍चया तयो खन्धा…पे॰… द्वे खन्धे…पे॰…। (१)

नीवरणसम्पयुत्तञ्‍च नीवरणविप्पयुत्तञ्‍च धम्मं पच्‍चया नीवरणविप्पयुत्तो धम्मो उप्पज्‍जति हेतुपच्‍चया – नीवरणसम्पयुत्ते खन्धे च महाभूते च पच्‍चया चित्तसमुट्ठानं रूपं। (२)

नीवरणसम्पयुत्तञ्‍च  नीवरणविप्पयुत्तञ्‍च धम्मं पच्‍चया नीवरणसम्पयुत्तो च नीवरणविप्पयुत्तो च धम्मा उप्पज्‍जन्ति हेतुपच्‍चया – नीवरणसम्पयुत्तं एकं खन्धञ्‍च वत्थुञ्‍च पच्‍चया तयो खन्धा…पे॰… द्वे खन्धे…पे॰… नीवरणसम्पयुत्ते खन्धे च महाभूते च पच्‍चया चित्तसमुट्ठानं रूपं (संखित्तं)। (३)

१. पच्‍चयानुलोमं

२. सङ्ख्यावारो

सुद्धं

६१. हेतुया नव, आरम्मणे चत्तारि, अधिपतिया नव, अनन्तरे चत्तारि…पे॰… विपाके एकं…पे॰… अविगते नव।

अनुलोमं।

२. पच्‍चयपच्‍चनीयं

१. विभङ्गवारो

नहेतुपच्‍चयो

६२. नीवरणसम्पयुत्तं  धम्मं पच्‍चया नीवरणसम्पयुत्तो धम्मो उप्पज्‍जति नहेतुपच्‍चया – विचिकिच्छासहगते उद्धच्‍चसहगते खन्धे पच्‍चया अविज्‍जानीवरणं। (१)

नीवरणविप्पयुत्तं धम्मं पच्‍चया नीवरणविप्पयुत्तो धम्मो उप्पज्‍जति नहेतुपच्‍चया – अहेतुकं नीवरणविप्पयुत्तं एकं खन्धं पच्‍चया तयो खन्धा चित्तसमुट्ठानञ्‍च रूपं…पे॰… (याव  असञ्‍ञसत्ता), चक्खायतनं पच्‍चया चक्खुविञ्‍ञाणं…पे॰… कायायतनं पच्‍चया कायविञ्‍ञाणं, वत्थुं पच्‍चया अहेतुका नीवरणविप्पयुत्ता  खन्धा। (१)

नीवरणविप्पयुत्तं धम्मं पच्‍चया नीवरणसम्पयुत्तो धम्मो उप्पज्‍जति नहेतुपच्‍चया – वत्थुं पच्‍चया विचिकिच्छासहगतो उद्धच्‍चसहगतो मोहो। (२)

नीवरणसम्पयुत्तञ्‍च नीवरणविप्पयुत्तञ्‍च धम्मं पच्‍चया नीवरणसम्पयुत्तो धम्मो उप्पज्‍जति नहेतुपच्‍चया – विचिकिच्छासहगते उद्धच्‍चसहगते खन्धे च वत्थुञ्‍च पच्‍चया विचिकिच्छासहगतो उद्धच्‍चसहगतो मोहो (संखित्तं)। (१)

२. पच्‍चयपच्‍चनीयं

२. सङ्ख्यावारो

सुद्धं

६३. नहेतुया चत्तारि, नआरम्मणे तीणि…पे॰… नपुरेजाते चत्तारि, नपच्छाजाते नव, नआसेवने नव, नकम्मे चत्तारि, नविपाके नव…पे॰… नसम्पयुत्ते तीणि, नविप्पयुत्ते द्वे, नोनत्थिया तीणि, नोविगते तीणि।

४. निस्सयवारो

(एवं इतरे द्वे गणनापि निस्सयवारोपि कातब्बो।)

५. संसट्ठवारो

१-४. पच्‍चयचतुक्‍कं

६४. नीवरणसम्पयुत्तं  धम्मं संसट्ठो नीवरणसम्पयुत्तो धम्मो उप्पज्‍जति हेतुपच्‍चया…पे॰…।

हेतुया  द्वे, आरम्मणे द्वे (सब्बत्थ द्वे), विपाके एकं…पे॰… अविगते द्वे।

अनुलोमं।

६५. नीवरणसम्पयुत्तं धम्मं संसट्ठो नीवरणसम्पयुत्तो धम्मो उप्पज्‍जति नहेतुपच्‍चया – विचिकिच्छासहगते उद्धच्‍चसहगते खन्धे संसट्ठो विचिकिच्छासहगतो उद्धच्‍चसहगतो मोहो।

नीवरणविप्पयुत्तं धम्मं संसट्ठो… (संखित्तं)।

नहेतुया  द्वे, नअधिपतिया द्वे, नपुरेजाते द्वे, नकम्मे द्वे, नविपाके द्वे, नझाने एकं, नमग्गे एकं, नविप्पयुत्ते द्वे।

पच्‍चनीयं।

६. सम्पयुत्तवारो

(एवं इतरे द्वे गणनापि सम्पयुत्तवारोपि कातब्बो।)

७. पञ्हावारो

१. पच्‍चयानुलोमं

१. विभङ्गवारो

हेतुपच्‍चयो

६६. नीवरणसम्पयुत्तो धम्मो नीवरणसम्पयुत्तस्स धम्मस्स हेतुपच्‍चयेन पच्‍चयो – नीवरणसम्पयुत्ता हेतू सम्पयुत्तकानं खन्धानं हेतुपच्‍चयेन पच्‍चयो। (मूलं पुच्छितब्बं) नीवरणसम्पयुत्ता  हेतू चित्तसमुट्ठानानं रूपानं हेतुपच्‍चयेन पच्‍चयो। (मूलं पुच्छितब्बं) नीवरणसम्पयुत्ता  हेतू सम्पयुत्तकानं खन्धानं चित्तसमुट्ठानानञ्‍च रूपानं हेतुपच्‍चयेन पच्‍चयो। (३)

नीवरणविप्पयुत्तो धम्मो नीवरणविप्पयुत्तस्स धम्मस्स हेतुपच्‍चयेन पच्‍चयो – नीवरणविप्पयुत्ता हेतू सम्पयुत्तकानं खन्धानं चित्तसमुट्ठानानञ्‍च रूपानं हेतुपच्‍चयेन पच्‍चयो; पटिसन्धिक्खणे…पे॰…। (१)

आरम्मणपच्‍चयो

६७. नीवरणसम्पयुत्तो धम्मो नीवरणसम्पयुत्तस्स धम्मस्स आरम्मणपच्‍चयेन पच्‍चयो – रागं अस्सादेति अभिनन्दति, तं आरब्भ रागो उप्पज्‍जति, दिट्ठि…पे॰… विचिकिच्छा…पे॰… उद्धच्‍चं…पे॰… दोमनस्सं उप्पज्‍जति; दिट्ठिं अस्सादेति अभिनन्दति, तं आरब्भ रागो उप्पज्‍जति, दिट्ठि…पे॰… विचिकिच्छा…पे॰… उद्धच्‍चं…पे॰… दोमनस्सं उप्पज्‍जति; विचिकिच्छं आरब्भ विचिकिच्छा…पे॰… दिट्ठि…पे॰… उद्धच्‍चं…पे॰… दोमनस्सं उप्पज्‍जति; उद्धच्‍चं आरब्भ उद्धच्‍चं उप्पज्‍जति, दिट्ठि…पे॰… विचिकिच्छा, दोमनस्सं उप्पज्‍जति; दोमनस्सं आरब्भ दोमनस्सं उप्पज्‍जति; दिट्ठि  …पे॰… विचिकिच्छा…पे॰… उद्धच्‍चं उप्पज्‍जति। (१)

नीवरणसम्पयुत्तो धम्मो नीवरणविप्पयुत्तस्स धम्मस्स आरम्मणपच्‍चयेन पच्‍चयो – अरिया नीवरणसम्पयुत्ते पहीने किलेसे पच्‍चवेक्खन्ति, विक्खम्भिते किलेसे पच्‍चवेक्खन्ति, पुब्बे समुदाचिण्णे किलेसे जानन्ति; नीवरणसम्पयुत्ते खन्धे अनिच्‍चतो दुक्खतो अनत्ततो विपस्सति, चेतोपरियञाणेन नीवरणसम्पयुत्तचित्तसमङ्गिस्स चित्तं जानाति; नीवरणसम्पयुत्ता खन्धा चेतोपरियञाणस्स, पुब्बेनिवासानुस्सतिञाणस्स, यथाकम्मूपगञाणस्स, अनागतंसञाणस्स, आवज्‍जनाय आरम्मणपच्‍चयेन पच्‍चयो। (२)

६८. नीवरणविप्पयुत्तो धम्मो नीवरणविप्पयुत्तस्स धम्मस्स आरम्मणपच्‍चयेन पच्‍चयो – दानं…पे॰… सीलं…पे॰… उपोसथकम्मं कत्वा तं पच्‍चवेक्खति, पुब्बे सुचिण्णानि…पे॰… झाना  वुट्ठहित्वा झानं…पे॰… अरिया मग्गा वुट्ठहित्वा मग्गं…पे॰… फलं…पे॰… निब्बानं…पे॰… निब्बानं गोत्रभुस्स, वोदानस्स, मग्गस्स, फलस्स, आवज्‍जनाय आरम्मणपच्‍चयेन पच्‍चयो; चक्खुं…पे॰… वत्थुं नीवरणविप्पयुत्ते खन्धे अनिच्‍चतो दुक्खतो अनत्ततो विपस्सति, दिब्बेन चक्खुना रूपं पस्सति (याव आवज्‍जनाय)। (१)

नीवरणविप्पयुत्तो  धम्मो नीवरणसम्पयुत्तस्स धम्मस्स आरम्मणपच्‍चयेन पच्‍चयो – दानं…पे॰… सीलं…पे॰… उपोसथकम्मं…पे॰… पुब्बे…पे॰… झाना…पे॰… चक्खुं…पे॰… वत्थुं नीवरणविप्पयुत्ते खन्धे अस्सादेति अभिनन्दति, तं आरब्भ रागो उप्पज्‍जति, दिट्ठि…पे॰… विचिकिच्छा…पे॰… उद्धच्‍चं…पे॰… दोमनस्सं उप्पज्‍जति। (२)

अधिपतिपच्‍चयो

६९. नीवरणसम्पयुत्तो धम्मो नीवरणसम्पयुत्तस्स धम्मस्स अधिपतिपच्‍चयेन पच्‍चयो – आरम्मणाधिपति, सहजाताधिपति। आरम्मणाधिपति – रागं गरुं कत्वा अस्सादेति अभिनन्दति, तं गरुं कत्वा रागो उप्पज्‍जति, दिट्ठि उप्पज्‍जति; दिट्ठिं गरुं कत्वा अस्सादेति…पे॰…। सहजाताधिपति – नीवरणसम्पयुत्ताधिपति नीवरणसम्पयुत्तकानं खन्धानं अधिपतिपच्‍चयेन पच्‍चयो। (१)

नीवरणसम्पयुत्तो धम्मो नीवरणविप्पयुत्तस्स धम्मस्स अधिपतिपच्‍चयेन पच्‍चयो। सहजाताधिपति – नीवरणसम्पयुत्ताधिपति चित्तसमुट्ठानानं रूपानं अधिपतिपच्‍चयेन पच्‍चयो। (मूलं पुच्छितब्बं) नीवरणसम्पयुत्ताधिपति सम्पयुत्तकानं खन्धानं चित्तसमुट्ठानानञ्‍च रूपानं अधिपतिपच्‍चयेन पच्‍चयो। (३)

७०. नीवरणविप्पयुत्तो धम्मो नीवरणविप्पयुत्तस्स धम्मस्स अधिपतिपच्‍चयेन पच्‍चयो – आरम्मणाधिपति, सहजाताधिपति। आरम्मणाधिपति – दानं…पे॰… सीलं…पे॰… उपोसथकम्मं कत्वा तं गरुं कत्वा पच्‍चवेक्खति, पुब्बे सुचिण्णानि…पे॰… झाना वुट्ठहित्वा झानं…पे॰… अरिया मग्गा वुट्ठहित्वा मग्गं गरुं कत्वा…पे॰… फलं…पे॰… निब्बानं…पे॰… निब्बानं गोत्रभुस्स, वोदानस्स, मग्गस्स, फलस्स अधिपतिपच्‍चयेन पच्‍चयो। सहजाताधिपति – नीवरणविप्पयुत्ताधिपति सम्पयुत्तकानं खन्धानं चित्तसमुट्ठानानञ्‍च रूपानं अधिपतिपच्‍चयेन पच्‍चयो। (१)

नीवरणविप्पयुत्तो धम्मो नीवरणसम्पयुत्तस्स धम्मस्स अधिपतिपच्‍चयेन  पच्‍चयो। आरम्मणाधिपति – दानं…पे॰… सीलं…पे॰… पुब्बे…पे॰… झानं…पे॰… चक्खुं…पे॰… वत्थुं नीवरणविप्पयुत्ते खन्धे गरुं कत्वा अस्सादेति अभिनन्दति, तं गरुं कत्वा रागो उप्पज्‍जति, दिट्ठि उप्पज्‍जति। (२)

अनन्तरपच्‍चयो

७१. नीवरणसम्पयुत्तो  धम्मो नीवरणसम्पयुत्तस्स धम्मस्स अनन्तरपच्‍चयेन पच्‍चयो – पुरिमा पुरिमा नीवरणसम्पयुत्ता खन्धा पच्छिमानं पच्छिमानं नीवरणसम्पयुत्तकानं खन्धानं अनन्तरपच्‍चयेन पच्‍चयो। (मूलं पुच्छितब्बं) नीवरणसम्पयुत्ता खन्धा वुट्ठानस्स अनन्तरपच्‍चयेन पच्‍चयो (इध पुरिमा पुरिमाति नत्थि)। (२)

(मूलं पुच्छितब्बं) पुरिमा पुरिमा नीवरणविप्पयुत्ता खन्धा पच्छिमानं पच्छिमानं नीवरणविप्पयुत्तानं खन्धानं अनन्तरपच्‍चयेन पच्‍चयो; अनुलोमं गोत्रभुस्स…पे॰… फलसमापत्तिया अनन्तरपच्‍चयेन पच्‍चयो। (१)

नीवरणविप्पयुत्तो धम्मो नीवरणसम्पयुत्तस्स धम्मस्स अनन्तरपच्‍चयेन पच्‍चयो – आवज्‍जना नीवरणसम्पयुत्तकानं खन्धानं अनन्तरपच्‍चयेन पच्‍चयो। (२)

समनन्तरपच्‍चयादि

७२. नीवरणसम्पयुत्तो धम्मो नीवरणसम्पयुत्तस्स धम्मस्स समनन्तरपच्‍चयेन पच्‍चयो… सहजातपच्‍चयेन पच्‍चयो… अञ्‍ञमञ्‍ञपच्‍चयेन पच्‍चयो… निस्सयपच्‍चयेन पच्‍चयो।

उपनिस्सयपच्‍चयो

७३. नीवरणसम्पयुत्तो  धम्मो नीवरणसम्पयुत्तस्स धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो – रागं उपनिस्साय पाणं हनति…पे॰… सङ्घं भिन्दति; दोसं… मोहं… मानं… दिट्ठिं… पत्थनं उपनिस्साय  पाणं हनति…पे॰… सङ्घं भिन्दति; रागो…पे॰… पत्थना रागस्स…पे॰… पत्थनाय उपनिस्सयपच्‍चयेन पच्‍चयो। (१)

नीवरणसम्पयुत्तो धम्मो नीवरणविप्पयुत्तस्स धम्मस्स उपनिस्सयपच्‍चयेन पच्‍चयो – अनन्तरूपनिस्सयो, पकतूपनिस्सयो…पे॰…। पकतूपनिस्सयो – रागं उपनिस्साय दानं देति…पे॰… सीलं…पे॰… उपोसथकम्मं…पे॰… झानं…पे॰… विपस्सनं… मग्गं… अभिञ्‍ञं… समापत्तिं उप्पादेति; दोसं…पे॰… पत्थनं उपनिस्साय दानं देति…पे॰… समापत्तिं उप्पादेति; रागो…पे॰… पत्थना सद्धाय  …पे॰… पञ्‍ञाय… कायिकस्स सुखस्स, कायिकस्स दुक्खस्स, मग्गस्स, फलसमापत्तिया उपनिस्सयपच्‍चयेन पच्‍चयो। (२)

७४. नीवरणविप्पयुत्तो धम्मो नीवरणविप्पयुत्तस्स धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो – सद्धं उपनिस्साय दानं देति, सीलं…पे॰… मग्गं…पे॰… अभिञ्‍ञं…पे॰… समापत्तिं उप्पादेति, सीलं…पे॰… पञ्‍ञं…पे॰… सेनासनं उपनिस्साय दानं देति…पे॰… समापत्तिं उप्पादेति; सद्धा…पे॰… सेनासनं सद्धाय…पे॰… पञ्‍ञाय…पे॰… मग्गस्स फलसमापत्तिया उपनिस्सयपच्‍चयेन पच्‍चयो। (१)

नीवरणविप्पयुत्तो धम्मो नीवरणसम्पयुत्तस्स धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो – सद्धं उपनिस्साय मानं जप्पेति, दिट्ठिं गण्हाति; सीलं…पे॰… पञ्‍ञं, कायिकं सुखं…पे॰… सेनासनं उपनिस्साय  पाणं हनति…पे॰… सङ्घं भिन्दति; सद्धा…पे॰… सेनासनं रागस्स… दोसस्स… मोहस्स… मानस्स… दिट्ठिया… पत्थनाय उपनिस्सयपच्‍चयेन पच्‍चयो। (२)

पुरेजातपच्‍चयो

७५. नीवरणविप्पयुत्तो  धम्मो नीवरणविप्पयुत्तस्स धम्मस्स पुरेजातपच्‍चयेन पच्‍चयो – आरम्मणपुरेजातं, वत्थुपुरेजातं। आरम्मणपुरेजातं – चक्खुं…पे॰… वत्थुं अनिच्‍चतो दुक्खतो अनत्ततो विपस्सति। दिब्बेन चक्खुना रूपं पस्सति, दिब्बाय सोतधातुया सद्दं सुणाति। रूपायतनं चक्खुविञ्‍ञाणस्स…पे॰… फोट्ठब्बायतनं कायविञ्‍ञाणस्स…पे॰…। वत्थुपुरेजातं – चक्खायतनं चक्खुविञ्‍ञाणस्स…पे॰… कायायतनं कायविञ्‍ञाणस्स…पे॰… वत्थु नीवरणविप्पयुत्तानं खन्धानं पुरेजातपच्‍चयेन पच्‍चयो। (१)

नीवरणविप्पयुत्तो धम्मो नीवरणसम्पयुत्तस्स धम्मस्स पुरेजातपच्‍चयेन पच्‍चयो – आरम्मणपुरेजातं, वत्थुपुरेजातं। आरम्मणपुरेजातं – चक्खुं…पे॰… वत्थुं अस्सादेति अभिनन्दति, तं आरब्भ रागो… दोसो… मोहो…। वत्थुपुरेजातं – वत्थु नीवरणसम्पयुत्तानं खन्धानं पुरेजातपच्‍चयेन पच्‍चयो। (२)

पच्छाजातासेवनपच्‍चया

७६. नीवरणसम्पयुत्तो  धम्मो नीवरणविप्पयुत्तस्स धम्मस्स पच्छाजातपच्‍चयेन पच्‍चयो… द्वे, आसेवनपच्‍चयेन पच्‍चयो… द्वे।

कम्मपच्‍चयादि

७७. नीवरणसम्पयुत्तो धम्मो नीवरणसम्पयुत्तस्स धम्मस्स कम्मपच्‍चयेन पच्‍चयो – नीवरणसम्पयुत्ता चेतना सम्पयुत्तकानं खन्धानं कम्मपच्‍चयेन पच्‍चयो। (मूलं कातब्बं) सहजाता, नानाक्खणिका। सहजाता – नीवरणसम्पयुत्ता चेतना चित्तसमुट्ठानानं रूपानं कम्मपच्‍चयेन पच्‍चयो। नानाक्खणिका – नीवरणसम्पयुत्ता चेतना विपाकानं खन्धानं कटत्ता च रूपानं कम्मपच्‍चयेन पच्‍चयो। (मूलं कातब्बं) नीवरणसम्पयुत्ता चेतना सम्पयुत्तकानं खन्धानं चित्तसमुट्ठानानञ्‍च रूपानं कम्मपच्‍चयेन पच्‍चयो। (३)

नीवरणविप्पयुत्तो  धम्मो नीवरणविप्पयुत्तस्स धम्मस्स कम्मपच्‍चयेन पच्‍चयो – सहजाता, नानाक्खणिका (संखित्तं)। विपाकपच्‍चया… एकं।

आहारपच्‍चयादि

७८. नीवरणसम्पयुत्तो धम्मो नीवरणसम्पयुत्तस्स धम्मस्स आहारपच्‍चयेन पच्‍चयो… इन्द्रियपच्‍चयेन पच्‍चयो… झानपच्‍चयेन पच्‍चयो… मग्गपच्‍चयेन पच्‍चयो… सम्पयुत्तपच्‍चयेन पच्‍चयो… द्वे।

विप्पयुत्तपच्‍चयो

७९. नीवरणसम्पयुत्तो धम्मो नीवरणविप्पयुत्तस्स धम्मस्स विप्पयुत्तपच्‍चयेन पच्‍चयो – सहजातं, पच्छाजातं (संखित्तं)। (१)

नीवरणविप्पयुत्तो धम्मो नीवरणविप्पयुत्तस्स धम्मस्स विप्पयुत्तपच्‍चयेन पच्‍चयो – सहजातं, पुरेजातं, पच्छाजातं (संखित्तं)। (१)

नीवरणविप्पयुत्तो धम्मो नीवरणसम्पयुत्तस्स धम्मस्स विप्पयुत्तपच्‍चयेन पच्‍चयो। पुरेजातं – वत्थु नीवरणसम्पयुत्तकानं खन्धानं विप्पयुत्तपच्‍चयेन पच्‍चयो। (२)

अत्थिपच्‍चयो

८०. नीवरणसम्पयुत्तो  धम्मो नीवरणसम्पयुत्तस्स धम्मस्स अत्थिपच्‍चयेन  पच्‍चयो – नीवरणसम्पयुत्तो एको खन्धो तिण्णन्‍नं खन्धानं अत्थिपच्‍चयेन पच्‍चयो…पे॰…। (१)

नीवरणसम्पयुत्तो धम्मो नीवरणविप्पयुत्तस्स धम्मस्स अत्थिपच्‍चयेन पच्‍चयो – सहजातं, पच्छाजातं। सहजाता – नीवरणसम्पयुत्ता खन्धा चित्तसमुट्ठानानञ्‍च रूपानं अत्थिपच्‍चयेन पच्‍चयो। पच्छाजाता – नीवरणसम्पयुत्ता खन्धा पुरेजातस्स इमस्स कायस्स अत्थिपच्‍चयेन पच्‍चयो। (२)

नीवरणसम्पयुत्तो  धम्मो नीवरणसम्पयुत्तस्स च नीवरणविप्पयुत्तस्स च धम्मस्स अत्थिपच्‍चयेन पच्‍चयो – नीवरणसम्पयुत्तो एको खन्धो तिण्णन्‍नं खन्धानं चित्तसमुट्ठानानञ्‍च रूपानं अत्थिपच्‍चयेन पच्‍चयो…पे॰… द्वे खन्धा द्विन्‍नं खन्धानं चित्तसमुट्ठानानञ्‍च रूपानं अत्थिपच्‍चयेन पच्‍चयो। (३)

८१. नीवरणविप्पयुत्तो धम्मो नीवरणविप्पयुत्तस्स धम्मस्स अत्थिपच्‍चयेन पच्‍चयो – सहजातं, पुरेजातं, पच्छाजातं, आहारं, इन्द्रियं (संखित्तं)। (१)

नीवरणविप्पयुत्तो धम्मो नीवरणसम्पयुत्तस्स धम्मस्स अत्थिपच्‍चयेन पच्‍चयो। पुरेजातं – चक्खुं…पे॰… वत्थुं अस्सादेति अभिनन्दति, तं आरब्भ रागो…पे॰… दिट्ठि…पे॰… विचिकिच्छा…पे॰… उद्धच्‍चं…पे॰… दोमनस्सं उप्पज्‍जति; वत्थु नीवरणसम्पयुत्तकानं खन्धानं अत्थिपच्‍चयेन पच्‍चयो। (२)

८२. नीवरणसम्पयुत्तो च नीवरणविप्पयुत्तो च धम्मा नीवरणसम्पयुत्तस्स धम्मस्स अत्थिपच्‍चयेन पच्‍चयो – सहजातं, पुरेजातं। सहजातो – नीवरणसम्पयुत्तो एको खन्धो च वत्थु च तिण्णन्‍नं खन्धानं अत्थिपच्‍चयेन पच्‍चयो…पे॰… द्वे खन्धा च  वत्थु च द्विन्‍नं खन्धानं अत्थिपच्‍चयेन पच्‍चयो। (१)

नीवरणसम्पयुत्तो च नीवरणविप्पयुत्तो च धम्मा नीवरणविप्पयुत्तस्स धम्मस्स अत्थिपच्‍चयेन पच्‍चयो – सहजातं, पच्छाजातं, आहारं, इन्द्रियं। सहजाता – नीवरणसम्पयुत्ता खन्धा च महाभूता च चित्तसमुट्ठानानं  रूपानं अत्थिपच्‍चयेन पच्‍चयो। पच्छाजाता – नीवरणसम्पयुत्ता खन्धा च कबळीकारो आहारो च इमस्स कायस्स अत्थिपच्‍चयेन पच्‍चयो। पच्छाजाता – नीवरणसम्पयुत्ता खन्धा च रूपजीवितिन्द्रियञ्‍च कटत्तारूपानं अत्थिपच्‍चयेन पच्‍चयो। (२)

१. पच्‍चयानुलोमं

२. सङ्ख्यावारो

सुद्धं

८३. हेतुया  चत्तारि, आरम्मणे चत्तारि, अधिपतिया पञ्‍च, अनन्तरे चत्तारि, समनन्तरे चत्तारि, सहजाते पञ्‍च, अञ्‍ञमञ्‍ञे द्वे, निस्सये सत्त, उपनिस्सये चत्तारि, पुरेजाते द्वे, पच्छाजाते द्वे, आसेवने द्वे, कम्मे चत्तारि, विपाके एकं, आहारे चत्तारि, इन्द्रिये चत्तारि, झाने चत्तारि, मग्गे चत्तारि, सम्पयुत्ते द्वे, विप्पयुत्ते तीणि, अत्थिया सत्त, नत्थिया चत्तारि, विगते चत्तारि, अविगते सत्त।

अनुलोमं।

पच्‍चनीयुद्धारो

८४. नीवरणसम्पयुत्तो धम्मो नीवरणसम्पयुत्तस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो। (१)

नीवरणसम्पयुत्तो धम्मो नीवरणविप्पयुत्तस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो … उपनिस्सयपच्‍चयेन पच्‍चयो… पच्छाजातपच्‍चयेन पच्‍चयो… कम्मपच्‍चयेन पच्‍चयो। (२)

नीवरणसम्पयुत्तो धम्मो नीवरणसम्पयुत्तस्स च नीवरणविप्पयुत्तस्स च धम्मस्स सहजातपच्‍चयेन पच्‍चयो। (३)

८५. नीवरणविप्पयुत्तो धम्मो नीवरणविप्पयुत्तस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन पच्‍चयो … पच्छाजातपच्‍चयेन पच्‍चयो… कम्मपच्‍चयेन  पच्‍चयो… आहारपच्‍चयेन पच्‍चयो… इन्द्रियपच्‍चयेन पच्‍चयो। (१)

नीवरणविप्पयुत्तो धम्मो नीवरणसम्पयुत्तस्स धम्मस्स आरम्मणपच्‍चयेन पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन पच्‍चयो। (२)

नीवरणसम्पयुत्तो च नीवरणविप्पयुत्तो च धम्मा नीवरणसम्पयुत्तस्स धम्मस्स सहजातं, पुरेजातं। (१)

नीवरणसम्पयुत्तो च नीवरणविप्पयुत्तो च धम्मा नीवरणविप्पयुत्तस्स धम्मस्स सहजातं, पच्छाजातं, आहारं, इन्द्रियं। (२)

२. पच्‍चयपच्‍चनीयं

२. सङ्ख्यावारो

सुद्धं

८६. नहेतुया सत्त, नआरम्मणे सत्त, नअधिपतिया सत्त, नअनन्तरे सत्त, नसमनन्तरे सत्त, नसहजाते पञ्‍च, नअञ्‍ञमञ्‍ञे पञ्‍च, ननिस्सये पञ्‍च, नउपनिस्सये सत्त, नपुरेजाते छ…पे॰… नमग्गे सत्त, नसम्पयुत्ते पञ्‍च, नविप्पयुत्ते चत्तारि, नोअत्थिया चत्तारि, नोनत्थिया सत्त, नोविगते सत्त, नोअविगते चत्तारि।

पच्‍चनीयं।

३. पच्‍चयानुलोमपच्‍चनीयं

हेतुदुकं

८७. हेतुपच्‍चया नआरम्मणे चत्तारि, नअधिपतिया चत्तारि, नअनन्तरे चत्तारि, नसमनन्तरे  चत्तारि, नअञ्‍ञमञ्‍ञे द्वे, नउपनिस्सये चत्तारि…पे॰… नमग्गे चत्तारि, नसम्पयुत्ते द्वे, नविप्पयुत्ते द्वे, नोनत्थिया चत्तारि, नोविगते चत्तारि।

४. पच्‍चयपच्‍चनीयानुलोमं

८८. नहेतुपच्‍चया  आरम्मणे चत्तारि, अधिपतिया पञ्‍च (अनुलोमगणना)…पे॰… अविगते सत्त।

नीवरणसम्पयुत्तदुकं निट्ठितं।

४७. नीवरणनीवरणियदुकं

१. पटिच्‍चवारो

१-४. पच्‍चयानुलोमादि

८९. नीवरणञ्‍चेव  नीवरणियञ्‍च धम्मं पटिच्‍च नीवरणो चेव नीवरणियो च धम्मो उप्पज्‍जति हेतुपच्‍चया – कामच्छन्दनीवरणं पटिच्‍च थिनमिद्धनीवरणं उद्धच्‍चनीवरणं अविज्‍जानीवरणं। (एवं सब्बे गणना विभजितब्बा, नीवरणदुकसदिसं निन्‍नानाकरणं।)

७. पञ्हावारो

१. पच्‍चयानुलोमं

१. विभङ्गवारो

हेतुपच्‍चयो

९०. नीवरणो चेव नीवरणियो च धम्मो नीवरणस्स चेव नीवरणियस्स च धम्मस्स हेतुपच्‍चयेन पच्‍चयो – नीवरणा चेव नीवरणिया च हेतू सम्पयुत्तकानं नीवरणानं हेतुपच्‍चयेन पच्‍चयो। (१)

नीवरणो चेव  नीवरणियो च धम्मो नीवरणियस्स चेव नो च नीवरणस्स धम्मस्स हेतुपच्‍चयेन पच्‍चयो – नीवरणा चेव नीवरणिया च हेतू सम्पयुत्तकानं खन्धानं चित्तसमुट्ठानानञ्‍च रूपानं हेतुपच्‍चयेन पच्‍चयो। (२)

नीवरणो चेव नीवरणियो च धम्मो नीवरणस्स चेव नीवरणियस्स च नीवरणियस्स चेव  नो च नीवरणस्स च धम्मस्स हेतुपच्‍चयेन पच्‍चयो – नीवरणा  चेव नीवरणिया च हेतू सम्पयुत्तकानं खन्धानं नीवरणानञ्‍च चित्तसमुट्ठानानञ्‍च रूपानं हेतुपच्‍चयेन पच्‍चयो। (३)

नीवरणियो चेव नो च नीवरणो धम्मो नीवरणियस्स चेव नो च नीवरणस्स धम्मस्स हेतुपच्‍चयेन पच्‍चयो – नीवरणिया चेव नो च नीवरणा हेतू सम्पयुत्तकानं खन्धानं चित्तसमुट्ठानानञ्‍च रूपानं हेतुपच्‍चयेन पच्‍चयो; पटिसन्धिक्खणे…पे॰…। (१)

आरम्मणपच्‍चयो

९१. नीवरणो चेव नीवरणियो च धम्मो नीवरणस्स चेव नीवरणियस्स च धम्मस्स आरम्मणपच्‍चयेन पच्‍चयो – नीवरणे आरब्भ नीवरणा उप्पज्‍जन्ति। (मूलं पुच्छितब्बं) नीवरणे आरब्भ नीवरणिया चेव नो च नीवरणा खन्धा उप्पज्‍जन्ति। (मूलं पुच्छितब्बं) नीवरणे आरब्भ नीवरणा च सम्पयुत्तका च खन्धा उप्पज्‍जन्ति। (३)

नीवरणियो चेव नो च नीवरणो धम्मो नीवरणियस्स चेव नो च नीवरणस्स धम्मस्स आरम्मणपच्‍चयेन पच्‍चयो – दानं…पे॰… सीलं…पे॰… उपोसथकम्मं कत्वा तं पच्‍चवेक्खति, अस्सादेति अभिनन्दति, तं आरब्भ रागो उप्पज्‍जति, दिट्ठि… विचिकिच्छा… उद्धच्‍चं… दोमनस्सं उप्पज्‍जति; पुब्बे सुचिण्णानि…पे॰… झाना…पे॰… अरिया गोत्रभुं पच्‍चवेक्खन्ति, वोदानं…पे॰… पहीने किलेसे  …पे॰… विक्खम्भिते किलेसे…पे॰… पुब्बे समुदाचिण्णे…पे॰… चक्खुं…पे॰… वत्थुं नीवरणिये चेव नो च नीवरणे खन्धे अनिच्‍चतो…पे॰… विपस्सति, अस्सादेति अभिनन्दति…पे॰… दोमनस्सं उप्पज्‍जति; दिब्बेन चक्खुना रूपं पस्सति…पे॰… (याव आवज्‍जना ताव कातब्बा)। (१)

नीवरणियो चेव नो च नीवरणो धम्मो नीवरणस्स चेव नीवरणियस्स च धम्मस्स आरम्मणपच्‍चयेन पच्‍चयो – दानं…पे॰… सीलं…पे॰… उपोसथकम्मं…पे॰… पुब्बे सुचिण्णानि…पे॰… झाना…पे॰… चक्खुं…पे॰… वत्थुं नीवरणिये चेव नो च नीवरणे खन्धे अस्सादेति अभिनन्दति, तं आरब्भ रागो…पे॰… दिट्ठि… विचिकिच्छा… उद्धच्‍चं… दोमनस्सं उप्पज्‍जति। (२)

नीवरणियो  चेव नो च नीवरणो धम्मो नीवरणस्स चेव नीवरणियस्स च नीवरणियस्स चेव नो च नीवरणस्स च धम्मस्स आरम्मणपच्‍चयेन पच्‍चयो – दानं…पे॰… सीलं…पे॰… उपोसथकम्मं…पे॰… पुब्बे सुचिण्णानि…पे॰… झाना …पे॰… चक्खुं…पे॰… वत्थुं नीवरणिये चेव नो च नीवरणे खन्धे अस्सादेति अभिनन्दति, तं आरब्भ नीवरणा च सम्पयुत्तका च खन्धा उप्पज्‍जन्ति (एवं इतरेपि तीणि कातब्बा)। (३)

(आरम्मणसदिसा अधिपतिपच्‍चया, पुरेजातम्पि आरम्मणसदिसं। उपनिस्सयेपि लोकुत्तरं न कातब्बं। संखित्तं, एवं वित्थारेतब्बं यथा नीवरणदुकं, एवं पच्‍चवेक्खित्वा कातब्बं।)

नीवरणनीवरणियदुकं निट्ठितं।

४८. नीवरणनीवरणसम्पयुत्तदुकं

१. पटिच्‍चवारो

१. पच्‍चयानुलोमं

१. विभङ्गवारो

हेतुपच्‍चयो

९२. नीवरणञ्‍चेव  नीवरणसम्पयुत्तञ्‍च धम्मं पटिच्‍च नीवरणो चेव नीवरणसम्पयुत्तो च धम्मो उप्पज्‍जति हेतुपच्‍चया – कामच्छन्दनीवरणं पटिच्‍च थिनमिद्धनीवरणं उद्धच्‍चनीवरणं अविज्‍जानीवरणं (चक्‍कं। सब्बेपि नीवरणा कातब्बा)। (१)

नीवरणञ्‍चेव नीवरणसम्पयुत्तञ्‍च धम्मं पटिच्‍च नीवरणसम्पयुत्तो चेव नो च नीवरणो धम्मो उप्पज्‍जति हेतुपच्‍चया – नीवरणे पटिच्‍च सम्पयुत्तका खन्धा। (२)

नीवरणञ्‍चेव नीवरणसम्पयुत्तञ्‍च धम्मं पटिच्‍च नीवरणो चेव नीवरणसम्पयुत्तो च नीवरणसम्पयुत्तो चेव नो च नीवरणो च धम्मा उप्पज्‍जन्ति हेतुपच्‍चया – कामच्छन्दनीवरणं पटिच्‍च थिनमिद्धनीवरणं उद्धच्‍चनीवरणं अविज्‍जानीवरणं सम्पयुत्तका च खन्धा (चक्‍कं)। (३)

९३. नीवरणसम्पयुत्तञ्‍चेव नो च नीवरणं धम्मं पटिच्‍च नीवरणसम्पयुत्तो चेव नो च  नीवरणो धम्मो उप्पज्‍जति हेतुपच्‍चया – नीवरणसम्पयुत्तञ्‍चेव नो च नीवरणं एकं खन्धं पटिच्‍च तयो खन्धा…पे॰… द्वे खन्धे…पे॰…। (१)

नीवरणसम्पयुत्तञ्‍चेव  नो च नीवरणं धम्मं पटिच्‍च नीवरणो चेव नीवरणसम्पयुत्तो च धम्मो उप्पज्‍जति हेतुपच्‍चया – नीवरणसम्पयुत्ते चेव नो च नीवरणे खन्धे पटिच्‍च नीवरणा। (२)

नीवरणसम्पयुत्तञ्‍चेव नो च नीवरणं धम्मं पटिच्‍च नीवरणो चेव नीवरणसम्पयुत्तो च नीवरणसम्पयुत्तो  चेव नो च नीवरणो च धम्मा उप्पज्‍जन्ति हेतुपच्‍चया – नीवरणसम्पयुत्तञ्‍चेव नो च नीवरणं एकं खन्धं पटिच्‍च तयो खन्धा नीवरणा च…पे॰… द्वे खन्धे…पे॰…। (३)

९४. नीवरणञ्‍चेव नीवरणसम्पयुत्तञ्‍च नीवरणसम्पयुत्तञ्‍चेव नो च नीवरणञ्‍च धम्मं पटिच्‍च नीवरणो चेव नीवरणसम्पयुत्तो च धम्मो उप्पज्‍जति हेतुपच्‍चया – कामच्छन्दनीवरणञ्‍च सम्पयुत्तके च खन्धे पटिच्‍च थिनमिद्धनीवरणं उद्धच्‍चनीवरणं अविज्‍जानीवरणं (चक्‍कं)। (१)

नीवरणञ्‍चेव नीवरणसम्पयुत्तञ्‍च नीवरणसम्पयुत्तञ्‍चेव नो च नीवरणञ्‍च धम्मं पटिच्‍च नीवरणसम्पयुत्तो चेव नो च नीवरणो धम्मो उप्पज्‍जति हेतुपच्‍चया – नीवरणसम्पयुत्तञ्‍चेव नो च नीवरणं एकं खन्धञ्‍च नीवरणञ्‍च पटिच्‍च तयो खन्धा…पे॰… द्वे खन्धे च…पे॰…। (२)

नीवरणञ्‍चेव नीवरणसम्पयुत्तञ्‍च नीवरणसम्पयुत्तञ्‍चेव नो च नीवरणञ्‍च धम्मं पटिच्‍च नीवरणो चेव नीवरणसम्पयुत्तो च नीवरणसम्पयुत्तो चेव नो च नीवरणो च धम्मा उप्पज्‍जन्ति हेतुपच्‍चया – नीवरणसम्पयुत्तञ्‍चेव नो च नीवरणं एकं खन्धञ्‍च कामच्छन्दनीवरणञ्‍च पटिच्‍च तयो खन्धा थिनमिद्धनीवरणं उद्धच्‍चनीवरणं अविज्‍जानीवरणं…पे॰… द्वे खन्धे च…पे॰… (चक्‍कं। संखित्तं।)। (३)

१. पच्‍चयानुलोमं

२. सङ्ख्यावारो

९५. हेतुया  नव, आरम्मणे नव, अधिपतिया नव (सब्बत्थ नव), कम्मे नव, आहारे नव…पे॰… अविगते नव।

अनुलोमं।

२. पच्‍चयपच्‍चनीयं

१. विभङ्गवारो

नहेतुपच्‍चयो

९६. नीवरणञ्‍चेव  नीवरणसम्पयुत्तञ्‍च धम्मं पटिच्‍च नीवरणो चेव नीवरणसम्पयुत्तो च धम्मो उप्पज्‍जति नहेतुपच्‍चया – विचिकिच्छानीवरणं  पटिच्‍च अविज्‍जानीवरणं, उद्धच्‍चनीवरणं पटिच्‍च अविज्‍जानीवरणं। (१)

नीवरणसम्पयुत्तञ्‍चेव नो च नीवरणं धम्मं पटिच्‍च नीवरणो चेव नीवरणसम्पयुत्तो च धम्मो उप्पज्‍जति नहेतुपच्‍चया – विचिकिच्छासहगते उद्धच्‍चसहगते खन्धे पटिच्‍च अविज्‍जानीवरणं। (१)

नीवरणञ्‍चेव नीवरणसम्पयुत्तञ्‍च नीवरणसम्पयुत्तञ्‍चेव नो च नीवरणञ्‍च धम्मं पटिच्‍च नीवरणो चेव नीवरणसम्पयुत्तो च धम्मो उप्पज्‍जति नहेतुपच्‍चया – विचिकिच्छानीवरणञ्‍च सम्पयुत्तके च खन्धे पटिच्‍च अविज्‍जानीवरणं, उद्धच्‍चनीवरणञ्‍च सम्पयुत्तके च खन्धे पटिच्‍च अविज्‍जानीवरणं (संखित्तं)। (१)

२. पच्‍चयपच्‍चनीयं

२. सङ्ख्यावारो

सुद्धं

९७. नहेतुया  तीणि, नअधिपतिया नव, नपुरेजाते नव, नपच्छाजाते नव, नआसेवने नव, नकम्मे तीणि, नविपाके नव, नविप्पयुत्ते नव।

३. पच्‍चयानुलोमपच्‍चनीयं

९८. हेतुपच्‍चया नअधिपतिया नव…पे॰… नविप्पयुत्ते नव।

४. पच्‍चयपच्‍चनीयानुलोमं

९९. नहेतुपच्‍चया आरम्मणे तीणि, अनन्तरे तीणि, समनन्तरे तीणि (सब्बत्थ तीणि), मग्गे तीणि…पे॰… अविगते तीणि।

२-६. सहजात-पच्‍चय-निस्सय-संसट्ठ-सम्पयुत्तवारो

(एवं सहजातवारोपि पच्‍चयवारोपि निस्सयवारोपि संसट्ठवारोपि सम्पयुत्तवारोपि पटिच्‍चवारसदिसा निन्‍नानाकरणा।)

७. पञ्हावारो

१. पच्‍चयानुलोमं

१. विभङ्गवारो

हेतुपच्‍चयो

१००. नीवरणो  चेव नीवरणसम्पयुत्तो च धम्मो नीवरणस्स चेव नीवरणसम्पयुत्तस्स  च धम्मस्स हेतुपच्‍चयेन पच्‍चयो – नीवरणा चेव नीवरणसम्पयुत्ता च हेतू सम्पयुत्तकानं नीवरणानं हेतुपच्‍चयेन पच्‍चयो। (१)

नीवरणो चेव नीवरणसम्पयुत्तो च धम्मो नीवरणसम्पयुत्तस्स चेव नो च नीवरणस्स धम्मस्स हेतुपच्‍चयेन पच्‍चयो – नीवरणा चेव नीवरणसम्पयुत्ता च हेतू सम्पयुत्तकानं खन्धानं हेतुपच्‍चयेन पच्‍चयो। (२)

नीवरणो चेव नीवरणसम्पयुत्तो च धम्मो नीवरणस्स चेव नीवरणसम्पयुत्तस्स च नीवरणसम्पयुत्तस्स चेव नो च नीवरणस्स च धम्मस्स हेतुपच्‍चयेन पच्‍चयो – नीवरणा चेव नीवरणसम्पयुत्ता च हेतू सम्पयुत्तकानं खन्धानं नीवरणानञ्‍च हेतुपच्‍चयेन पच्‍चयो। (३)

आरम्मणपच्‍चयो

१०१. नीवरणो चेव नीवरणसम्पयुत्तो च धम्मो नीवरणस्स चेव नीवरणसम्पयुत्तस्स च धम्मस्स आरम्मणपच्‍चयेन पच्‍चयो – नीवरणे आरब्भ नीवरणा उप्पज्‍जन्ति। (मूलं कातब्बं) नीवरणे आरब्भ नीवरणसम्पयुत्ता चेव नो च नीवरणा खन्धा उप्पज्‍जन्ति। (मूलं कातब्बं) नीवरणे आरब्भ नीवरणा च सम्पयुत्तका च खन्धा उप्पज्‍जन्ति। (३)

नीवरणसम्पयुत्तो चेव नो च नीवरणो धम्मो नीवरणसम्पयुत्तस्स चेव नो च नीवरणस्स धम्मस्स आरम्मणपच्‍चयेन पच्‍चयो – नीवरणसम्पयुत्ते चेव नो च नीवरणे खन्धे आरब्भ नीवरणसम्पयुत्ता चेव नो च नीवरणा खन्धा उप्पज्‍जन्ति। (मूलं पुच्छितब्बं) नीवरणसम्पयुत्ते चेव नो च नीवरणे खन्धे आरब्भ नीवरणा उप्पज्‍जन्ति। (मूलं पुच्छितब्बं) नीवरणसम्पयुत्ते चेव नो च नीवरणे खन्धे आरब्भ नीवरणा च सम्पयुत्तका  च खन्धा उप्पज्‍जन्ति। (३)

नीवरणो  चेव नीवरणसम्पयुत्तो च नीवरणसम्पयुत्तो चेव नो च नीवरणो च धम्मा नीवरणस्स चेव नीवरणसम्पयुत्तस्स च धम्मस्स आरम्मणपच्‍चयेन पच्‍चयो… तीणि। (३)

अधिपतिपच्‍चयादि

१०२. नीवरणो  चेव नीवरणसम्पयुत्तो च धम्मो नीवरणस्स चेव नीवरणसम्पयुत्तस्स च धम्मस्स अधिपतिपच्‍चयेन पच्‍चयो – आरम्मणाधिपति… तीणि (गरुकारम्मणायेव)।

नीवरणसम्पयुत्तो चेव नो च नीवरणो धम्मो नीवरणसम्पयुत्तस्स चेव नो च नीवरणस्स धम्मस्स अधिपतिपच्‍चयेन पच्‍चयो – आरम्मणाधिपति, सहजाताधिपति। आरम्मणाधिपति नीवरणसम्पयुत्ते चेव नो च नीवरणे खन्धे गरुं कत्वा नीवरणसम्पयुत्ता चेव नो च नीवरणा खन्धा उप्पज्‍जन्ति। सहजाताधिपति – नीवरणसम्पयुत्ता चेव नो च नीवरणाधिपति सम्पयुत्तकानं खन्धानं अधिपतिपच्‍चयेन पच्‍चयो। (मूलं कातब्बं) आरम्मणाधिपति – नीवरणसम्पयुत्ते चेव नो च नीवरणे खन्धे गरुं कत्वा नीवरणा उप्पज्‍जन्ति। सहजाताधिपति – नीवरणसम्पयुत्ता चेव नो च नीवरणाधिपति सम्पयुत्तकानं नीवरणानं अधिपतिपच्‍चयेन पच्‍चयो। (मूलं कातब्बं) आरम्मणाधिपति – नीवरणसम्पयुत्ते चेव नो च नीवरणे खन्धे गरुं कत्वा नीवरणा च सम्पयुत्तका च खन्धा उप्पज्‍जन्ति। सहजाताधिपति – नीवरणसम्पयुत्ता चेव नो च नीवरणाधिपति सम्पयुत्तकानं खन्धानं नीवरणानञ्‍च अधिपतिपच्‍चयेन पच्‍चयो। (३)

१०३. नीवरणो चेव नीवरणसम्पयुत्तो च नीवरणसम्पयुत्तो चेव नो च नीवरणो च धम्मा नीवरणस्स चेव नीवरणसम्पयुत्तस्स च धम्मस्स अधिपतिपच्‍चयेन पच्‍चयो  – आरम्मणाधिपति… तीणि। (३)

अनन्तरपच्‍चयेन पच्‍चयो (आवज्‍जनापि वुट्ठानम्पि नत्थि, सब्बत्थ पुरिमा पुरिमा कातब्बा)… समनन्तरपच्‍चयेन पच्‍चयो… नव… सहजातपच्‍चयेन पच्‍चयो… नव… अञ्‍ञमञ्‍ञपच्‍चयेन पच्‍चयो… नव… निस्सयपच्‍चयेन पच्‍चयो… नव… उपनिस्सयपच्‍चयेन पच्‍चयो… नव (आरम्मणसदिसं, विपाको नत्थि)… आसेवनपच्‍चयेन पच्‍चयो… पञ्‍च।

कम्मपच्‍चयो

१०४. नीवरणसम्पयुत्तो  चेव नो च नीवरणो धम्मो नीवरणसम्पयुत्तस्स चेव नो च नीवरणस्स धम्मस्स कम्मपच्‍चयेन पच्‍चयो – नीवरणसम्पयुत्ता चेव नो च नीवरणा चेतना सम्पयुत्तकानं खन्धानं कम्मपच्‍चयेन पच्‍चयो। (मूलं कातब्बं) नीवरणसम्पयुत्ता चेव नो च नीवरणा चेतना सम्पयुत्तकानं नीवरणानं कम्मपच्‍चयेन पच्‍चयो। (मूलं कातब्बं) नीवरणसम्पयुत्ता चेव नो च नीवरणा चेतना सम्पयुत्तकानं खन्धानं नीवरणानञ्‍च कम्मपच्‍चयेन पच्‍चयो। (३)

आहारपच्‍चयादि

१०५. नीवरणसम्पयुत्तो चेव नो च नीवरणो धम्मो नीवरणसम्पयुत्तस्स चेव नो च नीवरणस्स धम्मस्स आहारपच्‍चयेन पच्‍चयो… तीणि… इन्द्रियपच्‍चयेन पच्‍चयो… तीणि… झानपच्‍चयेन पच्‍चयो… तीणि… मग्गपच्‍चयेन पच्‍चयो… तीणि… सम्पयुत्तपच्‍चयेन पच्‍चयो… नव… अत्थिपच्‍चयेन पच्‍चयो… नव… नत्थिपच्‍चयेन पच्‍चयो… नव… विगतपच्‍चयेन पच्‍चयो… नव… अविगतपच्‍चयेन पच्‍चयो  … नव।

१. पच्‍चयानुलोमं

२. सङ्ख्यावारो

सुद्धं

१०६. हेतुया तीणि, आरम्मणे नव, अधिपतिया नव, अनन्तरे नव, समनन्तरे नव, सहजाते नव, अञ्‍ञमञ्‍ञे नव, निस्सये नव, उपनिस्सये नव, आसेवने नव, कम्मे तीणि, आहारे तीणि, इन्द्रिये तीणि, झाने तीणि, मग्गे तीणि, सम्पयुत्ते नव, अत्थिया नव, नत्थिया नव, विगते नव, अविगते नव।

पच्‍चनीयुद्धारो

१०७. नीवरणो  चेव नीवरणसम्पयुत्तो च धम्मो नीवरणस्स चेव नीवरणसम्पयुत्तस्स च धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो (एवं नवपि तीसु पदेसु परिवत्तेतब्बा)।

२. पच्‍चयपच्‍चनीयं

२. सङ्ख्यावारो

१०८. नहेतुया  नव, नआरम्मणे नव…पे॰… नोअविगते नव।

३. पच्‍चयानुलोमपच्‍चनीयं

१०९. हेतुपच्‍चया नआरम्मणे तीणि, नअधिपतिया तीणि, नअनन्तरे तीणि, नसमनन्तरे तीणि, नउपनिस्सये तीणि…पे॰… नमग्गे तीणि, नविप्पयुत्ते तीणि, नोनत्थिया तीणि, नोविगते तीणि।

४. पच्‍चयपच्‍चनीयानुलोमं

११०. नहेतुपच्‍चया आरम्मणे नव, अधिपतिया नव (अनुलोममातिका)…पे॰… अविगते नव।

नीवरणनीवरणसम्पयुत्तदुकं निट्ठितं।

४९. नीवरणविप्पयुत्तनीवरणियदुकं

१. पटिच्‍चवारो

१-४. पच्‍चयानुलोमादि

१११. नीवरणविप्पयुत्तं  नीवरणियं धम्मं पटिच्‍च नीवरणविप्पयुत्तो नीवरणियो धम्मो उप्पज्‍जति हेतुपच्‍चया – नीवरणविप्पयुत्तं नीवरणियं एकं खन्धं पटिच्‍च तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… पटिसन्धिक्खणे…पे॰… (संखित्तं)।

(यथा चूळन्तरदुके लोकियदुकं एवं कातब्बं निन्‍नानाकरणं।)

नीवरणविप्पयुत्तनीवरणियदुकं निट्ठितं।

नीवरणगोच्छकं निट्ठितं।

९. परामासगोच्छकं

५०. परामासदुकं

१. पटिच्‍चवारो

१. पच्‍चयानुलोमं

१. विभङ्गवारो

हेतुपच्‍चयो

१. परामासं  धम्मं पटिच्‍च नोपरामासो धम्मो उप्पज्‍जति हेतुपच्‍चया – परामासं पटिच्‍च सम्पयुत्तका खन्धा चित्तसमुट्ठानञ्‍च रूपं। (१)

२. नोपरामासं धम्मं पटिच्‍च नोपरामासो धम्मो उप्पज्‍जति हेतुपच्‍चया – नोपरामासं एकं खन्धं पटिच्‍च तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… पटिसन्धिक्खणे…पे॰… (याव असञ्‍ञसत्ता महाभूता)। (१)

नोपरामासं धम्मं पटिच्‍च परामासो धम्मो उप्पज्‍जति हेतुपच्‍चया – नोपरामासे खन्धे पटिच्‍च परामासो। (२)

नोपरामासं धम्मं पटिच्‍च परामासो च नोपरामासो  च धम्मा उप्पज्‍जन्ति हेतुपच्‍चया  – नोपरामासं एकं खन्धं पटिच्‍च तयो खन्धा परामासो च चित्तसमुट्ठानञ्‍च रूपं…पे॰… द्वे खन्धे…पे॰…। (३)

३. परामासञ्‍च नोपरामासञ्‍च धम्मं पटिच्‍च नोपरामासो धम्मो उप्पज्‍जति हेतुपच्‍चया – नोपरामासं एकं खन्धञ्‍च परामासञ्‍च पटिच्‍च तयो खन्धा चित्तसमुट्ठानञ्‍च रूपं…पे॰… द्वे खन्धे च…पे॰… परामासे च महाभूते च पटिच्‍च चित्तसमुट्ठानं रूपं। (१)

१. पच्‍चयानुलोमं

२. सङ्ख्यावारो

४. हेतुया पञ्‍च, आरम्मणे पञ्‍च (सब्बत्थ पञ्‍च), विपाके एकं…पे॰… अविगते पञ्‍च।

अनुलोमं।

२. पच्‍चयपच्‍चनीयं

१. विभङ्गवारो

नहेतुपच्‍चयो

५. नोपरामासं  धम्मं पटिच्‍च नोपरामासो धम्मो उप्पज्‍जति नहेतुपच्‍चया – अहेतुकं नोपरामासं एकं खन्धं पटिच्‍च तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… अहेतुकपटिसन्धिक्खणे…पे॰… (याव असञ्‍ञसत्ता) विचिकिच्छासहगते उद्धच्‍चसहगते खन्धे पटिच्‍च विचिकिच्छासहगतो उद्धच्‍चसहगतो मोहो। (१)

नआरम्मणपच्‍चयो

६. परामासं  धम्मं पटिच्‍च नोपरामासो धम्मो उप्पज्‍जति नआरम्मणपच्‍चया – परामासं पटिच्‍च चित्तसमुट्ठानं रूपं। (१)

नोपरामासं धम्मं पटिच्‍च नोपरामासो धम्मो उप्पज्‍जति नआरम्मणपच्‍चया – नोपरामासे खन्धे पटिच्‍च चित्तसमुट्ठानं रूपं; पटिसन्धिक्खणे…पे॰… (याव असञ्‍ञसत्ता)। (१)

परामासञ्‍च नोपरामासञ्‍च धम्मं पटिच्‍च नोपरामासो धम्मो उप्पज्‍जति नआरम्मणपच्‍चया – परामासञ्‍च सम्पयुत्तके च खन्धे पटिच्‍च चित्तसमुट्ठानं रूपं। (१)

२. पच्‍चयपच्‍चनीयं

२. सङ्ख्यावारो

सुद्धं

७. नहेतुया  एकं, नआरम्मणे तीणि, नअधिपतिया पञ्‍च, नअनन्तरे तीणि, नसमनन्तरे तीणि, नअञ्‍ञमञ्‍ञे तीणि, नउपनिस्सये तीणि, नपुरेजाते पञ्‍च, नपच्छाजाते पञ्‍च, नआसेवने पञ्‍च, नकम्मे तीणि, नविपाके पञ्‍च, नआहारे एकं, नइन्द्रिये एकं, नझाने एकं, नमग्गे एकं, नसम्पयुत्ते तीणि, नविप्पयुत्ते पञ्‍च, नोनत्थिया तीणि, नोविगते तीणि।

३. पच्‍चयानुलोमपच्‍चनीयं

हेतुदुकं

८. हेतुपच्‍चया  नआरम्मणे तीणि, नअधिपतिया पञ्‍च…पे॰… नविपाके पञ्‍च…पे॰… नसम्पयुत्ते तीणि, नविप्पयुत्ते पञ्‍च, नोनत्थिया तीणि, नोविगते तीणि।

४. पच्‍चयपच्‍चनीयानुलोमं

नहेतुदुकं

९. नहेतुपच्‍चया  आरम्मणे एकं, अनन्तरे एकं (सब्बत्थ एकं), अविगते एकं।

२. सहजातवारो

(सहजातवारोपि पटिच्‍चवारसदिसो।)

३. पच्‍चयवारो

१. पच्‍चयानुलोमं

१. विभङ्गवारो

हेतुपच्‍चयो

१०. परामासं धम्मं पच्‍चया नोपरामासो धम्मो उप्पज्‍जति हेतुपच्‍चया – परामासं पच्‍चया सम्पयुत्तका खन्धा चित्तसमुट्ठानञ्‍च रूपं। (१)

नोपरामासं धम्मं पच्‍चया नोपरामासो धम्मो उप्पज्‍जति हेतुपच्‍चया – नोपरामासं एकं खन्धं पच्‍चया तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… पटिसन्धिक्खणे…पे॰… (याव अज्झत्तिका महाभूता), वत्थुं पच्‍चया नोपरामासा खन्धा। (१)

नोपरामासं  धम्मं पच्‍चया परामासो धम्मो उप्पज्‍जति हेतुपच्‍चया – नोपरामासे खन्धे पच्‍चया परामासो, वत्थुं पच्‍चया परामासो। (२)

नोपरामासं धम्मं पच्‍चया परामासो च नोपरामासो च धम्मा उप्पज्‍जन्ति हेतुपच्‍चया  – नोपरामासं एकं खन्धं पच्‍चया तयो खन्धा परामासो  च चित्तसमुट्ठानञ्‍च रूपं…पे॰… द्वे खन्धे…पे॰… वत्थुं पच्‍चया परामासो, महाभूते पच्‍चया चित्तसमुट्ठानं रूपं, वत्थुं पच्‍चया परामासो च सम्पयुत्तका च खन्धा। (३)

११. परामासञ्‍च नोपरामासञ्‍च धम्मं पच्‍चया नोपरामासो धम्मो उप्पज्‍जति हेतुपच्‍चया – नोपरामासं एकं खन्धञ्‍च परामासञ्‍च पच्‍चया तयो खन्धा चित्तसमुट्ठानञ्‍च रूपं…पे॰… द्वे खन्धे च…पे॰… परामासञ्‍च सम्पयुत्तके च खन्धे पच्‍चया चित्तसमुट्ठानं रूपं, परामासञ्‍च महाभूते च पच्‍चया चित्तसमुट्ठानं रूपं, परामासञ्‍च वत्थुञ्‍च पच्‍चया नोपरामासा खन्धा (संखित्तं)। (१)

१. पच्‍चयानुलोमं

२. सङ्ख्यावारो

१२. हेतुया पञ्‍च, आरम्मणे पञ्‍च, अधिपतिया पञ्‍च (सब्बत्थ पञ्‍च), विपाके एकं…पे॰… अविगते पञ्‍च।

२. पच्‍चयपच्‍चनीयं

१. विभङ्गवारो

नहेतुपच्‍चयो

१३. नोपरामासं धम्मं पच्‍चया नोपरामासो धम्मो उप्पज्‍जति नहेतुपच्‍चया – अहेतुकं नोपरामासं एकं खन्धं पच्‍चया तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… अहेतुकपटिसन्धिक्खणे…पे॰… (याव असञ्‍ञसत्ता) चक्खायतनं पच्‍चया चक्खुविञ्‍ञाणं…पे॰… कायायतनं  पच्‍चया कायविञ्‍ञाणं, वत्थुं पच्‍चया अहेतुका नोपरामासा खन्धा; विचिकिच्छासहगते उद्धच्‍चसहगते खन्धे च वत्थुञ्‍च पच्‍चया विचिकिच्छासहगतो उद्धच्‍चसहगतो मोहो (संखित्तं)।

२. पच्‍चयपच्‍चनीयं

२. सङ्ख्यावारो

सुद्धं

१४. नहेतुया  एकं, नआरम्मणे तीणि, नअधिपतिया पञ्‍च, नअनन्तरे तीणि…पे॰… नउपनिस्सये तीणि, नपुरेजाते पञ्‍च, नपच्छाजाते पञ्‍च, नआसेवने पञ्‍च, नकम्मे तीणि, नविपाके पञ्‍च, नआहारे एकं, नइन्द्रिये एकं, नझाने एकं, नमग्गे एकं, नसम्पयुत्ते तीणि, नविप्पयुत्ते पञ्‍च, नोनत्थिया तीणि, नोविगते तीणि।

३. पच्‍चयानुलोमपच्‍चनीयं

१५. हेतुपच्‍चया नआरम्मणे तीणि, नअधिपतिया पञ्‍च (एवं सब्बत्थ कातब्बं)।

४. पच्‍चयपच्‍चनीयानुलोमं

१६. नहेतुपच्‍चया आरम्मणे एकं…पे॰… अविगते एकं।

४. निस्सयवारो

(निस्सयवारो पच्‍चयवारसदिसो।)

५. संसट्ठवारो

परामासं धम्मं संसट्ठो नोपरामासो धम्मो उप्पज्‍जति हेतुपच्‍चया – परामासं संसट्ठा सम्पयुत्तका खन्धा (एवं पञ्‍च पञ्हा कातब्बा अरूपेयेव, संसट्ठवारोपि सम्पयुत्तवारोपि एवं कातब्बा)।

७. पञ्हावारो

१. पच्‍चयानुलोमं

१. विभङ्गवारो

हेतुपच्‍चयो

१७. नोपरामासो  धम्मो नोपरामासस्स धम्मस्स हेतुपच्‍चयेन पच्‍चयो – नोपरामासा हेतू सम्पयुत्तकानं खन्धानं चित्तसमुट्ठानानञ्‍च रूपानं हेतुपच्‍चयेन पच्‍चयो; पटिसन्धिक्खणे…पे॰…। (१)

नोपरामासो धम्मो परामासस्स धम्मस्स हेतुपच्‍चयेन पच्‍चयो – नोपरामासा हेतू परामासस्स हेतुपच्‍चयेन पच्‍चयो। (२)

नोपरामासो धम्मो परामासस्स च नोपरामासस्स च धम्मस्स हेतुपच्‍चयेन पच्‍चयो – नोपरामासा हेतू सम्पयुत्तकानं खन्धानं परामासस्स च चित्तसमुट्ठानानञ्‍च रूपानं हेतुपच्‍चयेन पच्‍चयो। (३)

आरम्मणपच्‍चयो

१८. परामासो  धम्मो परामासस्स धम्मस्स आरम्मणपच्‍चयेन पच्‍चयो – परामासं आरब्भ परामासो उप्पज्‍जति। (मूलं कातब्बं) परामासं आरब्भ नोपरामासा खन्धा उप्पज्‍जन्ति। (मूलं कातब्बं) परामासं आरब्भ परामासो च सम्पयुत्तका च खन्धा उप्पज्‍जन्ति। (३)

१९. नोपरामासो धम्मो नोपरामासस्स धम्मस्स आरम्मणपच्‍चयेन पच्‍चयो – दानं…पे॰… सीलं…पे॰… उपोसथकम्मं कत्वा तं पच्‍चवेक्खति, अस्सादेति अभिनन्दति, तं आरब्भ रागो…पे॰… विचिकिच्छा… उद्धच्‍चं… दोमनस्सं उप्पज्‍जति; पुब्बे सुचिण्णानि  …पे॰… झाना वुट्ठहित्वा झानं…पे॰… अरिया मग्गा वुट्ठहित्वा मग्गं पच्‍चवेक्खन्ति, फलं पच्‍चवेक्खन्ति, निब्बानं पच्‍चवेक्खन्ति। निब्बानं गोत्रभुस्स, वोदानस्स, मग्गस्स, फलस्स, आवज्‍जनाय आरम्मणपच्‍चयेन  पच्‍चयो; अरिया नोपरामासे पहीने किलेसे…पे॰… विक्खम्भिते किलेसे…पे॰… पुब्बे…पे॰… चक्खुं…पे॰… वत्थुं नोपरामासे खन्धे अनिच्‍चतो…पे॰… विपस्सति, अस्सादेति अभिनन्दति, तं आरब्भ रागो…पे॰… विचिकिच्छा… उद्धच्‍चं… दोमनस्सं उप्पज्‍जति; दिब्बेन चक्खुना रूपं पस्सति, दिब्बाय सोतधातुया सद्दं सुणाति। चेतोपरियञाणेन नोपरामासचित्तसमङ्गिस्स चित्तं जानाति, आकासानञ्‍चायतनं विञ्‍ञाणञ्‍चायतनस्स…पे॰… आकिञ्‍चञ्‍ञायतनं नेवसञ्‍ञानासञ्‍ञायतनस्स…पे॰… रूपायतनं चक्खुविञ्‍ञाणस्स…पे॰… फोट्ठब्बायतनं कायविञ्‍ञाणस्स…पे॰… नोपरामासा खन्धा इद्धिविधञाणस्स, चेतोपरियञाणस्स, पुब्बेनिवासानुस्सतिञाणस्स, यथाकम्मूपगञाणस्स, अनागतंसञाणस्स, आवज्‍जनाय आरम्मणपच्‍चयेन पच्‍चयो। (१)

नोपरामासो धम्मो परामासस्स धम्मस्स आरम्मणपच्‍चयेन पच्‍चयो – दानं…पे॰… सीलं…पे॰… उपोसथकम्मं…पे॰… तं अस्सादेति अभिनन्दति, तं आरब्भ दिट्ठि उप्पज्‍जति, पुब्बे…पे॰… झाना…पे॰… चक्खुं…पे॰… वत्थुं नोपरामासे खन्धे अस्सादेति अभिनन्दति, तं आरब्भ दिट्ठि उप्पज्‍जति। (२)

नोपरामासो धम्मो परामासस्स च नोपरामासस्स च धम्मस्स आरम्मणपच्‍चयेन पच्‍चयो – दानं…पे॰… सीलं…पे॰… उपोसथकम्मं…पे॰… तं अस्सादेति अभिनन्दति, तं आरब्भ परामासो च सम्पयुत्तका च खन्धा उप्पज्‍जन्ति, पुब्बे…पे॰… झाना …पे॰… चक्खुं…पे॰… वत्थुं नोपरामासे खन्धे अस्सादेति अभिनन्दति, तं आरब्भ परामासो च सम्पयुत्तका च खन्धा उप्पज्‍जन्ति। (३)

२०. परामासो च नोपरामासो च धम्मा परामासस्स धम्मस्स आरम्मणपच्‍चयेन पच्‍चयो – परामासञ्‍च सम्पयुत्तके च खन्धे आरब्भ परामासो उप्पज्‍जति… तीणि।

अधिपतिपच्‍चयो

२१. परामासो  धम्मो परामासस्स धम्मस्स अधिपतिपच्‍चयेन पच्‍चयो – परामासं गरुं कत्वा परामासो उप्पज्‍जति… तीणि (आरम्मणाधिपतियेव कातब्बा)।

२२. नोपरामासो धम्मो नोपरामासस्स धम्मस्स अधिपतिपच्‍चयेन पच्‍चयो – आरम्मणाधिपति, सहजाताधिपति। आरम्मणाधिपति – दानं…पे॰… सीलं…पे॰… उपोसथकम्मं…पे॰… तं गरुं कत्वा पच्‍चवेक्खति, अस्सादेति अभिनन्दति, तं गरुं कत्वा रागो उप्पज्‍जति, पुब्बे…पे॰… झाना…पे॰… अरिया मग्गा वुट्ठहित्वा मग्गं गरुं कत्वा…पे॰… फलं गरुं कत्वा…पे॰… निब्बानं गरुं कत्वा…पे॰… निब्बानं गोत्रभुस्स, वोदानस्स, मग्गस्स, फलस्स अधिपतिपच्‍चयेन पच्‍चयो; चक्खुं…पे॰… वत्थुं नोपरामासे खन्धे गरुं कत्वा अस्सादेति अभिनन्दति, तं गरुं कत्वा रागो उप्पज्‍जति। सहजाताधिपति – नोपरामासाधिपति सम्पयुत्तकानं खन्धानं चित्तसमुट्ठानानञ्‍च रूपानं अधिपतिपच्‍चयेन पच्‍चयो। (१)

नोपरामासो धम्मो परामासस्स धम्मस्स अधिपतिपच्‍चयेन पच्‍चयो – आरम्मणाधिपति, सहजाताधिपति। आरम्मणाधिपति – दानं…पे॰… सीलं…पे॰… उपोसथकम्मं…पे॰… पुब्बे…पे॰… झाना…पे॰… चक्खुं…पे॰… वत्थुं नोपरामासे खन्धे गरुं कत्वा अस्सादेति अभिनन्दति, तं गरुं कत्वा दिट्ठि उप्पज्‍जति। सहजाताधिपति – नोपरामासाधिपति परामासस्स अधिपतिपच्‍चयेन  पच्‍चयो। (२)

नोपरामासो धम्मो परामासस्स च नोपरामासस्स च धम्मस्स अधिपतिपच्‍चयेन पच्‍चयो – आरम्मणाधिपति, सहजाताधिपति। आरम्मणाधिपति – दानं…पे॰… सीलं…पे॰… उपोसथकम्मं…पे॰… पुब्बे…पे॰… झाना …पे॰… चक्खुं…पे॰… वत्थुं नोपरामासे खन्धे गरुं कत्वा अस्सादेति अभिनन्दति, तं गरुं कत्वा परामासो च सम्पयुत्तका च खन्धा उप्पज्‍जन्ति। सहजाताधिपति – नोपरामासाधिपति सम्पयुत्तकानं खन्धानं परामासस्स च चित्तसमुट्ठानानञ्‍च रूपानं अधिपतिपच्‍चयेन पच्‍चयो। (३)

परामासो  च नोपरामासो च धम्मा परामासस्स धम्मस्स अधिपतिपच्‍चयेन पच्‍चयो। आरम्मणाधिपति – परामासञ्‍च सम्पयुत्तके च खन्धे गरुं कत्वा परामासो… तीणि।

अनन्तरपच्‍चयो

२३. परामासो धम्मो परामासस्स धम्मस्स अनन्तरपच्‍चयेन पच्‍चयो – पुरिमो पुरिमो परामासो पच्छिमस्स पच्छिमस्स परामासस्स अनन्तरपच्‍चयेन पच्‍चयो। (मूलं कातब्बं) पुरिमो पुरिमो परामासो पच्छिमानं पच्छिमानं नोपरामासानं खन्धानं अनन्तरपच्‍चयेन पच्‍चयो; परामासो वुट्ठानस्स अनन्तरपच्‍चयेन पच्‍चयो। (मूलं कातब्बं) पुरिमो पुरिमो परामासो पच्छिमस्स पच्छिमस्स परामासस्स सम्पयुत्तकानञ्‍च खन्धानं अनन्तरपच्‍चयेन पच्‍चयो। (३)

२४. नोपरामासो धम्मो नोपरामासस्स धम्मस्स अनन्तरपच्‍चयेन पच्‍चयो – पुरिमा पुरिमा नोपरामासा खन्धा पच्छिमानं  पच्छिमानं नोपरामासानं खन्धानं अनन्तरपच्‍चयेन पच्‍चयो…पे॰… अनुलोमं फलसमापत्तिया अनन्तरपच्‍चयेन पच्‍चयो। (मूलं कातब्बं) पुरिमा पुरिमा नोपरामासा खन्धा पच्छिमस्स पच्छिमस्स परामासस्स अनन्तरपच्‍चयेन पच्‍चयो; आवज्‍जना परामासस्स अनन्तरपच्‍चयेन पच्‍चयो। (मूलं कातब्बं) पुरिमा पुरिमा नोपरामासा खन्धा पच्छिमस्स पच्छिमस्स परामासस्स च सम्पयुत्तकानञ्‍च खन्धानं अनन्तरपच्‍चयेन पच्‍चयो; आवज्‍जना परामासस्स च सम्पयुत्तकानञ्‍च खन्धानं अनन्तरपच्‍चयेन पच्‍चयो। (३)

२५. परामासो च नोपरामासो च धम्मा परामासस्स धम्मस्स अनन्तरपच्‍चयेन पच्‍चयो – पुरिमो पुरिमो परामासो च सम्पयुत्तका च खन्धा पच्छिमस्स पच्छिमस्स परामासस्स अनन्तरपच्‍चयेन पच्‍चयो। (मूलं कातब्बं)  पुरिमो पुरिमो परामासो च सम्पयुत्तका च खन्धा पच्छिमानं पच्छिमानं नोपरामासानं खन्धानं अनन्तरपच्‍चयेन पच्‍चयो; परामासो च सम्पयुत्तका च खन्धा वुट्ठानस्स अनन्तरपच्‍चयेन पच्‍चयो। (मूलं कातब्बं) पुरिमो पुरिमो परामासो च सम्पयुत्तका च खन्धा पच्छिमस्स पच्छिमस्स परामासस्स सम्पयुत्तकानञ्‍च खन्धानं अनन्तरपच्‍चयेन पच्‍चयो। (३)

समनन्तरपच्‍चयादि

२६. परामासो  धम्मो परामासस्स धम्मस्स समनन्तरपच्‍चयेन पच्‍चयो… सहजातपच्‍चयेन पच्‍चयो… अञ्‍ञमञ्‍ञपच्‍चयेन पच्‍चयो… निस्सयपच्‍चयेन पच्‍चयो… पञ्‍च।

उपनिस्सयपच्‍चयो

२७. परामासो धम्मो परामासस्स धम्मस्स उपनिस्सयपच्‍चयेन  पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो – परामासो परामासस्स उपनिस्सयपच्‍चयेन पच्‍चयो… तीणि।

२८. नोपरामासो धम्मो नोपरामासस्स धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो – सद्धं उपनिस्साय दानं देति…पे॰… समापत्तिं उप्पादेति… मानं जप्पेति… सीलं…पे॰… पञ्‍ञं… रागं… दोसं… मोहं… मानं… पत्थनं… कायिकं सुखं…पे॰… सेनासनं उपनिस्साय दानं देति…पे॰… समापत्तिं उप्पादेति… पाणं हनति…पे॰… सङ्घं भिन्दति; सद्धा…पे॰… सेनासनं, सद्धाय…पे॰… पञ्‍ञाय, रागस्स…पे॰… पत्थनाय… कायिकस्स सुखस्स…पे॰… मग्गस्स, फलसमापत्तिया उपनिस्सयपच्‍चयेन पच्‍चयो। (१)

नोपरामासो धम्मो परामासस्स धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो – सद्धं उपनिस्साय दिट्ठिं गण्हाति, सीलं…पे॰… पञ्‍ञं, रागं…पे॰… पत्थनं, कायिकं सुखं…पे॰… सेनासनं उपनिस्साय दिट्ठिं गण्हाति; सद्धा…पे॰… सेनासनं परामासस्स उपनिस्सयपच्‍चयेन पच्‍चयो। (२)

नोपरामासो  धम्मो परामासस्स च नोपरामासस्स च धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो – सद्धं उपनिस्साय दिट्ठिं गण्हाति, सीलं…पे॰… सेनासनं उपनिस्साय दिट्ठिं  गण्हाति; सद्धा…पे॰… सेनासनं परामासस्स सम्पयुत्तकानञ्‍च खन्धानं उपनिस्सयपच्‍चयेन पच्‍चयो। (३)

२९. परामासो च नोपरामासो च धम्मा परामासस्स धम्मस्स उपनिस्सयपच्‍चयेन पच्‍चयो – तीणि उपनिस्सया परामासो च सम्पयुत्तका च खन्धा परामासस्स उपनिस्सयपच्‍चयेन पच्‍चयो… तीणि।

पुरेजातपच्‍चयो

३०. नोपरामासो धम्मो नोपरामासस्स धम्मस्स पुरेजातपच्‍चयेन पच्‍चयो – आरम्मणपुरेजातं, वत्थुपुरेजातं। आरम्मणपुरेजातं – चक्खुं…पे॰… वत्थुं अनिच्‍चतो…पे॰… विपस्सति अस्सादेति अभिनन्दति, तं आरब्भ रागो…पे॰… विचिकिच्छा…पे॰… उद्धच्‍चं…पे॰… दोमनस्सं उप्पज्‍जति; दिब्बेन चक्खुना रूपं पस्सति, दिब्बाय सोतधातुया सद्दं सुणाति। रूपायतनं चक्खुविञ्‍ञाणस्स…पे॰… फोट्ठब्बायतनं कायविञ्‍ञाणस्स…पे॰…। वत्थुपुरेजातं – चक्खायतनं चक्खुविञ्‍ञाणस्स…पे॰… कायायतनं कायविञ्‍ञाणस्स…पे॰… वत्थु नोपरामासानं खन्धानं पुरेजातपच्‍चयेन पच्‍चयो। (१)

नोपरामासो धम्मो परामासस्स धम्मस्स पुरेजातपच्‍चयेन पच्‍चयो – आरम्मणपुरेजातं, वत्थुपुरेजातं। आरम्मणपुरेजातं – चक्खुं…पे॰… वत्थुं अस्सादेति अभिनन्दति, तं आरब्भ दिट्ठि उप्पज्‍जति। वत्थुपुरेजातं – वत्थु परामासस्स पुरेजातपच्‍चयेन पच्‍चयो। (२)

नोपरामासो धम्मो परामासस्स च नोपरामासस्स च धम्मस्स पुरेजातपच्‍चयेन पच्‍चयो – आरम्मणपुरेजातं, वत्थुपुरेजातं। आरम्मणपुरेजातं – चक्खुं…पे॰… वत्थुं अस्सादेति अभिनन्दति, तं आरब्भ परामासो  च सम्पयुत्तका च खन्धा उप्पज्‍जन्ति। वत्थुपुरेजातं – वत्थु परामासस्स च सम्पयुत्तकानञ्‍च खन्धानं पुरेजातपच्‍चयेन पच्‍चयो। (३)

पच्छाजातासेवनपच्‍चया

३१. परामासो  धम्मो नोपरामासस्स धम्मस्स पच्छाजातपच्‍चयेन पच्‍चयो… तीणि (पच्छाजाता कातब्बा)… आसेवनपच्‍चयेन पच्‍चयो… नव।

कम्मपच्‍चयो

३२. नोपरामासो  धम्मो नोपरामासस्स धम्मस्स कम्मपच्‍चयेन पच्‍चयो – सहजाता, नानाक्खणिका। सहजाता – नोपरामासा चेतना सम्पयुत्तकानं खन्धानं चित्तसमुट्ठानानञ्‍च रूपानं कम्मपच्‍चयेन पच्‍चयो; पटिसन्धिक्खणे…पे॰…। नानाक्खणिका – नोपरामासा चेतना विपाकानं खन्धानं कटत्ता च रूपानं कम्मपच्‍चयेन पच्‍चयो। (मूलं कातब्बं) नोपरामासा चेतना परामासस्स कम्मपच्‍चयेन पच्‍चयो। (मूलं कातब्बं) नोपरामासा चेतना परामासस्स च सम्पयुत्तकानञ्‍च खन्धानं चित्तसमुट्ठानानञ्‍च रूपानं कम्मपच्‍चयेन पच्‍चयो। (३)

विपाकपच्‍चयादि

३३. नोपरामासो धम्मो नोपरामासस्स धम्मस्स विपाकपच्‍चयेन पच्‍चयो… एकं… आहारपच्‍चयेन पच्‍चयो… तीणि, इन्द्रियपच्‍चयेन पच्‍चयो… तीणि… झानपच्‍चयेन पच्‍चयो… तीणि।

परामासो धम्मो नोपरामासस्स धम्मस्स मग्गपच्‍चयेन पच्‍चयो – परामासानि मग्गङ्गानि…पे॰… (एवं पञ्‍च पञ्हा कातब्बा) सम्पयुत्तपच्‍चयेन  पच्‍चयो… पञ्‍च।

विप्पयुत्तपच्‍चयो

३४. परामासो धम्मो नोपरामासस्स धम्मस्स विप्पयुत्तपच्‍चयेन पच्‍चयो – सहजातं, पच्छाजातं (संखित्तं)। (१)

नोपरामासो धम्मो नोपरामासस्स धम्मस्स विप्पयुत्तपच्‍चयेन पच्‍चयो – सहजातं, पुरेजातं, पच्छाजातं (संखित्तं)। (१)

नोपरामासो धम्मो परामासस्स धम्मस्स विप्पयुत्तपच्‍चयेन पच्‍चयो। पुरेजातं – वत्थु परामासस्स विप्पयुत्तपच्‍चयेन पच्‍चयो। (२)

नोपरामासो  धम्मो परामासस्स च नोपरामासस्स च धम्मस्स विप्पयुत्तपच्‍चयेन पच्‍चयो। पुरेजातं – वत्थु परामासस्स च सम्पयुत्तकानञ्‍च खन्धानं विप्पयुत्तपच्‍चयेन पच्‍चयो। (३)

परामासो च नोपरामासो च धम्मा नोपरामासस्स धम्मस्स विप्पयुत्तपच्‍चयेन पच्‍चयो – सहजातं, पच्छाजातं (संखित्तं)। (१)

अत्थिपच्‍चयो

३५. परामासो धम्मो नोपरामासस्स धम्मस्स अत्थिपच्‍चयेन पच्‍चयो – सहजातं, पच्छाजातं। सहजातो – परामासो सम्पयुत्तकानञ्‍च खन्धानं चित्तसमुट्ठानानञ्‍च रूपानं अत्थिपच्‍चयेन पच्‍चयो। पच्छाजातो – परामासो पुरेजातस्स इमस्स कायस्स अत्थिपच्‍चयेन पच्‍चयो। (१)

३६. नोपरामासो धम्मो नोपरामासस्स धम्मस्स अत्थिपच्‍चयेन पच्‍चयो – सहजातं, पुरेजातं, पच्छाजातं, आहारं, इन्द्रियं (संखित्तं)। (१)

नोपरामासो धम्मो परामासस्स धम्मस्स अत्थिपच्‍चयेन पच्‍चयो – सहजातं, पुरेजातं। सहजाता  – नोपरामासा खन्धा परामासस्स अत्थिपच्‍चयेन पच्‍चयो। पुरेजातं – चक्खुं…पे॰… वत्थुं अस्सादेति अभिनन्दति, तं आरब्भ दिट्ठि उप्पज्‍जति, वत्थु परामासस्स अत्थिपच्‍चयेन पच्‍चयो। (२)

नोपरामासो धम्मो परामासस्स च नोपरामासस्स च धम्मस्स अत्थिपच्‍चयेन पच्‍चयो – सहजातं, पुरेजातं। सहजातो – नोपरामासो एको खन्धो तिण्णन्‍नं खन्धानं परामासस्स च चित्तसमुट्ठानानञ्‍च रूपानं अत्थिपच्‍चयेन पच्‍चयो…पे॰…। पुरेजातं – चक्खुं…पे॰… वत्थुं अस्सादेति अभिनन्दति, तं आरब्भ परामासो च सम्पयुत्तका च खन्धा उप्पज्‍जन्ति, वत्थु परामासस्स च सम्पयुत्तकानञ्‍च खन्धानं अत्थिपच्‍चयेन पच्‍चयो। (३)

३७. परामासो  च नोपरामासो च धम्मा नोपरामासस्स धम्मस्स अत्थिपच्‍चयेन पच्‍चयो – सहजातं, पुरेजातं, पच्छाजातं, आहारं, इन्द्रियं। सहजातो – नोपरामासो एको खन्धो च परामासो च तिण्णन्‍नं खन्धानं चित्तसमुट्ठानानञ्‍च रूपानं अत्थिपच्‍चयेन पच्‍चयो…पे॰… द्वे खन्धा च…पे॰… परामासो च सम्पयुत्तका च खन्धा चित्तसमुट्ठानानं रूपानं अत्थिपच्‍चयेन पच्‍चयो; परामासो च महाभूता च चित्तसमुट्ठानानं रूपानं अत्थिपच्‍चयेन पच्‍चयो; परामासो च वत्थु च नोपरामासानं खन्धानं अत्थिपच्‍चयेन पच्‍चयो। पच्छाजातो – परामासो च सम्पयुत्तका च खन्धा पुरेजातस्स इमस्स कायस्स अत्थिपच्‍चयेन पच्‍चयो। पच्छाजातो – परामासो च सम्पयुत्तका च  खन्धा कबळीकारो आहारो च इमस्स कायस्स अत्थिपच्‍चयेन पच्‍चयो। पच्छाजातो – परामासो च सम्पयुत्तका च खन्धा रूपजीवितिन्द्रियञ्‍च कटत्तारूपानं अत्थिपच्‍चयेन पच्‍चयो। (१)

१. पच्‍चयानुलोमं

२. सङ्ख्यावारो

सुद्धं

३८. हेतुया तीणि, आरम्मणे नव, अधिपतिया नव, अनन्तरे नव, समनन्तरे नव, सहजाते पञ्‍च, अञ्‍ञमञ्‍ञे पञ्‍च, निस्सये पञ्‍च, उपनिस्सये नव, पुरेजाते तीणि, पच्छाजाते तीणि, आसेवने नव, कम्मे तीणि, विपाके एकं, आहारे तीणि, इन्द्रिये तीणि, झाने तीणि, मग्गे पञ्‍च, सम्पयुत्ते पञ्‍च, विप्पयुत्ते पञ्‍च, अत्थिया पञ्‍च, नत्थिया नव, विगते नव, अविगते पञ्‍च।

अनुलोमं।

पच्‍चनीयुद्धारो

३९. परामासो  धम्मो परामासस्स धम्मस्स आरम्मणपच्‍चयेन पच्‍चयो… उपनिस्सयपच्‍चयेन पच्‍चयो। (१)

परामासो धम्मो नोपरामासस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पच्छाजातपच्‍चयेन पच्‍चयो। (२)

परामासो  धम्मो परामासस्स च नोपरामासस्स च धम्मस्स आरम्मणपच्‍चयेन पच्‍चयो… उपनिस्सयपच्‍चयेन पच्‍चयो। (३)

४०. नोपरामासो धम्मो नोपरामासस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन पच्‍चयो… पच्छाजातपच्‍चयेन पच्‍चयो… कम्मपच्‍चयेन पच्‍चयो… आहारपच्‍चयेन पच्‍चयो … इन्द्रियपच्‍चयेन पच्‍चयो। (१)

नोपरामासो धम्मो परामासस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन पच्‍चयो। (२)

नोपरामासो धम्मो परामासस्स च नोपरामासस्स च धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन पच्‍चयो। (३)

४१. परामासो च नोपरामासो च धम्मा परामासस्स धम्मस्स आरम्मणपच्‍चयेन पच्‍चयो… उपनिस्सयपच्‍चयेन पच्‍चयो। (१)

परामासो च नोपरामासो च धम्मा नोपरामासस्स धम्मस्स आरम्मणपच्‍चयेन पच्‍चयो … सहजातपच्‍चयेन पच्‍चयो… उपनिस्सयपच्‍चयेन पच्‍चयो… पच्छाजातपच्‍चयेन पच्‍चयो। (२)

परामासो च नोपरामासो च धम्मा परामासस्स च नोपरामासस्स च धम्मस्स आरम्मणपच्‍चयेन पच्‍चयो… उपनिस्सयपच्‍चयेन पच्‍चयो। (३)

२. पच्‍चयपच्‍चनीयं

२. सङ्ख्यावारो

४२. नहेतुया नव, नआरम्मणे नव (सब्बत्थ नव), नोअविगते नव।

३. पच्‍चयानुलोमपच्‍चनीयं

४३. हेतुपच्‍चया  नआरम्मणे तीणि, नअधिपतिया तीणि, नअनन्तरे तीणि, नसमनन्तरे तीणि, नअञ्‍ञमञ्‍ञे एकं, नउपनिस्सये तीणि…पे॰… नमग्गे तीणि, नसम्पयुत्ते एकं, नविप्पयुत्ते तीणि, नोनत्थिया तीणि, नोविगते तीणि।

४. पच्‍चयपच्‍चनीयानुलोमं

४४. नहेतुपच्‍चया आरम्मणे नव, अधिपतिया नव (अनुलोममातिका ) …पे॰… अविगते पञ्‍च।

परामासदुकं निट्ठितं।

५१. परामट्ठदुकं

१-७. पटिच्‍चवारादि

१. पच्‍चयानुलोमं

१. विभङ्गवारो

हेतुपच्‍चयो

४५. परामट्ठं  धम्मं पटिच्‍च परामट्ठो धम्मो उप्पज्‍जति हेतुपच्‍चया – परामट्ठं एकं खन्धं पटिच्‍च तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… पटिसन्धिक्खणे…पे॰… (याव अज्झत्तिका महाभूता)।

परामट्ठं धम्मं पटिच्‍च…पे॰… (परामट्ठदुकं यथा चूळन्तरदुके लोकियदुकं एवं कातब्बं निन्‍नानाकरणं)।

परामट्ठदुकं निट्ठितं।

५२. परामाससम्पयुत्तदुकं

१. पटिच्‍चवारो

१. पच्‍चयानुलोमं

१. विभङ्गवारो

हेतुपच्‍चयो

४६. परामाससम्पयुत्तं  धम्मं पटिच्‍च परामाससम्पयुत्तो धम्मो उप्पज्‍जति हेतुपच्‍चया – परामाससम्पयुत्तं एकं खन्धं पटिच्‍च तयो खन्धा…पे॰… द्वे खन्धे…पे॰…। (१)

परामाससम्पयुत्तं  धम्मं पटिच्‍च परामासविप्पयुत्तो धम्मो उप्पज्‍जति हेतुपच्‍चया – परामाससम्पयुत्ते खन्धे पटिच्‍च चित्तसमुट्ठानं रूपं। (२)

परामाससम्पयुत्तं धम्मं पटिच्‍च परामाससम्पयुत्तो च परामासविप्पयुत्तो च धम्मा  उप्पज्‍जन्ति हेतुपच्‍चया – परामाससम्पयुत्तं एकं खन्धं पटिच्‍च तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰…। (३)

४७. परामासविप्पयुत्तं धम्मं पटिच्‍च परामासविप्पयुत्तो धम्मो उप्पज्‍जति हेतुपच्‍चया – परामासविप्पयुत्तं एकं खन्धं पटिच्‍च तयो खन्धा चित्तसमुट्ठानञ्‍च रूपं  …पे॰… द्वे खन्धे…पे॰… पटिसन्धिक्खणे…पे॰… खन्धे पटिच्‍च वत्थु, वत्थुं पटिच्‍च खन्धा, एकं महाभूतं…पे॰…। (१)

परामाससम्पयुत्तञ्‍च परामासविप्पयुत्तञ्‍च धम्मं पटिच्‍च परामासविप्पयुत्तो धम्मो उप्पज्‍जति हेतुपच्‍चया – परामाससम्पयुत्ते खन्धे च महाभूते च पटिच्‍च चित्तसमुट्ठानं रूपं (संखित्तं)। (१)

१. पच्‍चयानुलोमं

२. सङ्ख्यावारो

सुद्धं

४८. हेतुया पञ्‍च, आरम्मणे द्वे, अधिपतिया पञ्‍च, अनन्तरे द्वे, समनन्तरे द्वे, सहजाते पञ्‍च, अञ्‍ञमञ्‍ञे द्वे, निस्सये पञ्‍च, उपनिस्सये द्वे, पुरेजाते द्वे, आसेवने द्वे, कम्मे पञ्‍च, विपाके एकं, आहारे पञ्‍च…पे॰… मग्गे पञ्‍च, सम्पयुत्ते द्वे, विप्पयुत्ते पञ्‍च, अत्थिया पञ्‍च, नत्थिया द्वे, विगते द्वे, अविगते पञ्‍च।

अनुलोमं।

२. पच्‍चयपच्‍चनीयं

१. विभङ्गवारो

नहेतुपच्‍चयो

४९. परामासविप्पयुत्तं धम्मं पटिच्‍च परामासविप्पयुत्तो धम्मो उप्पज्‍जति नहेतुपच्‍चया – अहेतुकं परामासविप्पयुत्तं एकं खन्धं पटिच्‍च तयो खन्धा  चित्तसमुट्ठानञ्‍च रूपं  …पे॰… द्वे खन्धे…पे॰… अहेतुकपटिसन्धिक्खणे…पे॰… (याव असञ्‍ञसत्ता) विचिकिच्छासहगते उद्धच्‍चसहगते खन्धे पटिच्‍च विचिकिच्छासहगतो उद्धच्‍चसहगतो मोहो। (१)

नआरम्मणपच्‍चयो

५०. परामाससम्पयुत्तं  धम्मं पटिच्‍च परामासविप्पयुत्तो धम्मो उप्पज्‍जति नआरम्मणपच्‍चया – परामाससम्पयुत्ते खन्धे पटिच्‍च चित्तसमुट्ठानं रूपं (संखित्तं)। (१)

परामासविप्पयुत्तं धम्मं पटिच्‍च परामासविप्पयुत्तो धम्मो उप्पज्‍जति नआरम्मणपच्‍चया – परामासविप्पयुत्ते खन्धे पटिच्‍च चित्तसमुट्ठानं रूपं (याव असञ्‍ञसत्ता)। (१)

परामाससम्पयुत्तञ्‍च परामासविप्पयुत्तञ्‍च धम्मं पटिच्‍च परामासविप्पयुत्तो धम्मो उप्पज्‍जति नआरम्मणपच्‍चया – परामाससम्पयुत्ते खन्धे च महाभूते च पटिच्‍च चित्तसमुट्ठानं रूपं (संखित्तं)। (१)

२. पच्‍चयपच्‍चनीयं

२. सङ्ख्यावारो

सुद्धं

५१. नहेतुया एकं, नआरम्मणे तीणि, नअधिपतिया पञ्‍च, नअनन्तरे तीणि, नसमनन्तरे तीणि, नअञ्‍ञमञ्‍ञे तीणि, नउपनिस्सये तीणि, नपुरेजाते चत्तारि, नपच्छाजाते पञ्‍च, नआसेवने पञ्‍च, नकम्मे द्वे, नविपाके पञ्‍च, नआहारे एकं, नइन्द्रिये एकं, नझाने एकं, नमग्गे एकं, नसम्पयुत्ते तीणि, नविप्पयुत्ते द्वे, नोनत्थिया तीणि, नोविगते तीणि।

३. पच्‍चयानुलोमपच्‍चनीयं

५२. हेतुपच्‍चया नआरम्मणे तीणि, नअधिपतिया पञ्‍च (एवं गणेतब्बं)।

४. पच्‍चयपच्‍चनीयानुलोमं

५३. नहेतुपच्‍चया  आरम्मणे एकं (संखित्तं), अविगते एकं।

२. सहजातवारो

(सहजातवारोपि पटिच्‍चवारसदिसो।)

३. पच्‍चयवारो

१. पच्‍चयानुलोमं

१. विभङ्गवारो

हेतुपच्‍चयो

५४. परामाससम्पयुत्तं  धम्मं पच्‍चया परामाससम्पयुत्तो धम्मो उप्पज्‍जति हेतुपच्‍चया… तीणि (पटिच्‍चवारसदिसो)।

परामासविप्पयुत्तं धम्मं पच्‍चया परामासविप्पयुत्तो धम्मो उप्पज्‍जति हेतुपच्‍चया – परामासविप्पयुत्तं एकं खन्धं पच्‍चया तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… पटिसन्धिक्खणे…पे॰… (याव अज्झत्तिका महाभूता) वत्थुं पच्‍चया परामासविप्पयुत्ता खन्धा। (१)

परामासविप्पयुत्तं धम्मं पच्‍चया परामाससम्पयुत्तो धम्मो उप्पज्‍जति हेतुपच्‍चया – वत्थुं पच्‍चया परामाससम्पयुत्तका खन्धा। (२)

परामासविप्पयुत्तं धम्मं पच्‍चया परामाससम्पयुत्तो च परामासविप्पयुत्तो च धम्मा उप्पज्‍जन्ति  हेतुपच्‍चया – वत्थुं पच्‍चया परामाससम्पयुत्तका खन्धा, महाभूते पच्‍चया चित्तसमुट्ठानं रूपं। (३)

५५. परामाससम्पयुत्तञ्‍च परामासविप्पयुत्तञ्‍च धम्मं पच्‍चया परामाससम्पयुत्तो धम्मो उप्पज्‍जति हेतुपच्‍चया – परामाससम्पयुत्तं एकं खन्धञ्‍च वत्थुञ्‍च पच्‍चया तयो खन्धा…पे॰… द्वे खन्धे…पे॰…। (१)

परामाससम्पयुत्तञ्‍च परामासविप्पयुत्तञ्‍च धम्मं पच्‍चया परामासविप्पयुत्तो धम्मो उप्पज्‍जति हेतुपच्‍चया – परामाससम्पयुत्ते खन्धे च महाभूते च पच्‍चया चित्तसमुट्ठानं रूपं। (२)

परामाससम्पयुत्तञ्‍च परामासविप्पयुत्तञ्‍च धम्मं पच्‍चया परामाससम्पयुत्तो च परामासविप्पयुत्तो च धम्मा उप्पज्‍जन्ति हेतुपच्‍चया  – परामाससम्पयुत्तं एकं खन्धञ्‍च वत्थुञ्‍च पच्‍चया तयो खन्धा…पे॰… द्वे खन्धे…पे॰… परामाससम्पयुत्ते खन्धे च महाभूते च पच्‍चया चित्तसमुट्ठानं रूपं (संखित्तं)। (३)

१. पच्‍चयानुलोमं

२. सङ्ख्यावारो

सुद्धं

५६. हेतुया  नव, आरम्मणे चत्तारि, अधिपतिया नव, अनन्तरे चत्तारि, समनन्तरे चत्तारि, सहजाते नव, अञ्‍ञमञ्‍ञे चत्तारि, निस्सये नव, उपनिस्सये चत्तारि, पुरेजाते चत्तारि, आसेवने चत्तारि, कम्मे नव, विपाके एकं, आहारे नव…पे॰… अविगते नव।

अनुलोमं।

२. पच्‍चयपच्‍चनीयं

१. विभङ्गवारो

५७. परामासविप्पयुत्तं  धम्मं पच्‍चया परामासविप्पयुत्तो धम्मो उप्पज्‍जति नहेतुपच्‍चया – अहेतुकं परामासविप्पयुत्तं एकं खन्धं पच्‍चया तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… अहेतुकपटिसन्धिक्खणे…पे॰… (याव असञ्‍ञसत्ता) चक्खायतनं पच्‍चया चक्खुविञ्‍ञाणं…पे॰… कायायतनं पच्‍चया कायविञ्‍ञाणं, वत्थुं पच्‍चया अहेतुकपरामासविप्पयुत्ता खन्धा; विचिकिच्छासहगते उद्धच्‍चसहगते खन्धे च वत्थुञ्‍च पच्‍चया विचिकिच्छासहगतो उद्धच्‍चसहगतो मोहो।

२. पच्‍चयपच्‍चनीयं

२. सङ्ख्यावारो

सुद्धं

५८. नहेतुया एकं, नआरम्मणे तीणि, नअधिपतिया नव, नअनन्तरे तीणि, नसमनन्तरे तीणि, नअञ्‍ञमञ्‍ञे तीणि, नउपनिस्सये तीणि, नपुरेजाते चत्तारि, नपच्छाजाते नव, नआसेवने नव, नकम्मे चत्तारि, नविपाके नव, नआहारे एकं, नइन्द्रिये एकं, नझाने एकं, नमग्गे एकं, नसम्पयुत्ते तीणि, नविप्पयुत्ते  द्वे, नोनत्थिया तीणि, नोविगते तीणि।

३. पच्‍चयानुलोमपच्‍चनीयं

५९. हेतुपच्‍चया  नआरम्मणे तीणि, नअधिपतिया नव (एवं गणेतब्बं)।

४. पच्‍चयपच्‍चनीयानुलोमं

६०. नहेतुपच्‍चया आरम्मणे एकं…पे॰… अविगते एकं।

४. निस्सयवारो

(निस्सयवारो पच्‍चयवारसदिसो।)

५. संसट्ठवारो

१-४. पच्‍चयानुलोमादि

६१. परामाससम्पयुत्तं  धम्मं संसट्ठो परामाससम्पयुत्तो धम्मो उप्पज्‍जति हेतुपच्‍चया (संखित्तं)।

सुद्धं

६२. हेतुया द्वे (सब्बत्थ द्वे), विपाके एकं…पे॰… अविगते द्वे। नहेतुया एकं, नअधिपतिया द्वे, नपुरेजाते द्वे, नपच्छाजाते द्वे, नआसेवने द्वे, नकम्मे द्वे, नविपाके द्वे, नझाने एकं, नमग्गे एकं, नविप्पयुत्ते द्वे।

६. सम्पयुत्तवारो

(एवं इतरे द्वे गणनापि सम्पयुत्तवारापि कातब्बा।)

७. पञ्हावारो

१. पच्‍चयानुलोमं

१. विभङ्गवारो

हेतुपच्‍चयो

६३. परामाससम्पयुत्तो  धम्मो परामाससम्पयुत्तस्स धम्मस्स हेतुपच्‍चयेन पच्‍चयो – परामाससम्पयुत्ता  हेतू सम्पयुत्तकानं खन्धानं हेतुपच्‍चयेन पच्‍चयो। (मूलं कातब्बं) परामाससम्पयुत्ता हेतू चित्तसमुट्ठानानं रूपानं हेतुपच्‍चयेन पच्‍चयो। (मूलं कातब्बं) परामाससम्पयुत्ता हेतू सम्पयुत्तकानं खन्धानं चित्तसमुट्ठानानञ्‍च  रूपानं हेतुपच्‍चयेन पच्‍चयो। (३)

परामासविप्पयुत्तो धम्मो परामासविप्पयुत्तस्स धम्मस्स हेतुपच्‍चयेन पच्‍चयो – परामासविप्पयुत्ता हेतू सम्पयुत्तकानं खन्धानं चित्तसमुट्ठानानञ्‍च रूपानं हेतुपच्‍चयेन पच्‍चयो; पटिसन्धिक्खणे…पे॰…। (१)

आरम्मणपच्‍चयो

६४. परामाससम्पयुत्तो धम्मो परामाससम्पयुत्तस्स धम्मस्स आरम्मणपच्‍चयेन पच्‍चयो – रागं अस्सादेति अभिनन्दति, तं आरब्भ परामाससम्पयुत्तो रागो उप्पज्‍जति; परामाससम्पयुत्ते खन्धे अस्सादेति अभिनन्दति, तं आरब्भ परामाससम्पयुत्तो रागो उप्पज्‍जति। (१)

परामाससम्पयुत्तो धम्मो परामासविप्पयुत्तस्स धम्मस्स आरम्मणपच्‍चयेन पच्‍चयो – अरिया परामाससम्पयुत्ते पहीने किलेसे पच्‍चवेक्खन्ति, पुब्बे समुदाचिण्णे किलेसे जानन्ति, परामाससम्पयुत्ते खन्धे अनिच्‍चतो…पे॰… विपस्सति, अस्सादेति अभिनन्दति, तं आरब्भ परामासविप्पयुत्तो रागो…पे॰… विचिकिच्छा…पे॰… उद्धच्‍चं…पे॰… दोमनस्सं उप्पज्‍जति; चेतोपरियञाणेन परामाससम्पयुत्तचित्तसमङ्गिस्स चित्तं जानाति, परामाससम्पयुत्ता खन्धा चेतोपरियञाणस्स, पुब्बेनिवासानुस्सतिञाणस्स, यथाकम्मूपगञाणस्स, अनागतंसञाणस्स, आवज्‍जनाय आरम्मणपच्‍चयेन पच्‍चयो। (२)

६५. परामासविप्पयुत्तो धम्मो परामासविप्पयुत्तस्स धम्मस्स आरम्मणपच्‍चयेन पच्‍चयो – दानं…पे॰… सीलं…पे॰… उपोसथकम्मं कत्वा तं पच्‍चवेक्खति, अस्सादेति अभिनन्दति, तं आरब्भ परामासविप्पयुत्तो रागो…पे॰… विचिकिच्छा…पे॰… उद्धच्‍चं…पे॰… दोमनस्सं उप्पज्‍जति; पुब्बे सुचिण्णानि…पे॰… झाना…पे॰… अरिया मग्गा  वुट्ठहित्वा मग्गं पच्‍चवेक्खन्ति, फलं…पे॰… निब्बानं…पे॰… निब्बानं गोत्रभुस्स, वोदानस्स, मग्गस्स, फलस्स, आवज्‍जनाय आरम्मणपच्‍चयेन पच्‍चयो; अरिया परामासविप्पयुत्ते पहीने किलेसे…पे॰… विक्खम्भिते किलेसे…पे॰… पुब्बे…पे॰… चक्खुं…पे॰… वत्थुं परामासविप्पयुत्ते खन्धे  अनिच्‍चतो…पे॰… विपस्सति, अस्सादेति अभिनन्दति, तं आरब्भ परामासविप्पयुत्तो रागो…पे॰… विचिकिच्छा…पे॰… उद्धच्‍चं…पे॰… दोमनस्सं उप्पज्‍जति; दिब्बेन चक्खुना रूपं पस्सति, दिब्बाय सोतधातुया सद्दं सुणाति। चेतोपरियञाणेन परामासविप्पयुत्तचित्तसमङ्गिस्स चित्तं जानाति, आकासानञ्‍चायतनं विञ्‍ञाणञ्‍चायतनस्स…पे॰… आकिञ्‍चञ्‍ञायतनं नेवसञ्‍ञानासञ्‍ञायतनस्स…पे॰… रूपायतनं चक्खुविञ्‍ञाणस्स…पे॰… फोट्ठब्बायतनं कायविञ्‍ञाणस्स…पे॰… परामासविप्पयुत्ता खन्धा इद्धिविधञाणस्स, चेतोपरियञाणस्स, पुब्बेनिवासानुस्सतिञाणस्स, यथाकम्मूपगञाणस्स, अनागतंसञाणस्स, आवज्‍जनाय आरम्मणपच्‍चयेन पच्‍चयो। (१)

परामासविप्पयुत्तो धम्मो परामाससम्पयुत्तस्स धम्मस्स आरम्मणपच्‍चयेन पच्‍चयो – दानं…पे॰… सीलं…पे॰… उपोसथकम्मं…पे॰… पुब्बे…पे॰… झाना…पे॰… चक्खुं…पे॰… वत्थुं परामासविप्पयुत्ते खन्धे अस्सादेति अभिनन्दति। तं आरब्भ परामाससम्पयुत्तो रागो उप्पज्‍जति। (२)

अधिपतिपच्‍चयो

६६. परामाससम्पयुत्तो धम्मो परामाससम्पयुत्तस्स धम्मस्स अधिपतिपच्‍चयेन  पच्‍चयो – आरम्मणाधिपति, सहजाताधिपति। आरम्मणाधिपति – रागं गरुं कत्वा अस्सादेति अभिनन्दति, तं गरुं कत्वा परामाससम्पयुत्तो रागो उप्पज्‍जति, परामाससम्पयुत्ते खन्धे गरुं कत्वा अस्सादेति अभिनन्दति, तं गरुं कत्वा परामाससम्पयुत्तो रागो उप्पज्‍जति। सहजाताधिपति – परामाससम्पयुत्ताधिपति सम्पयुत्तकानं खन्धानं अधिपतिपच्‍चयेन पच्‍चयो। (१)

परामाससम्पयुत्तो धम्मो परामासविप्पयुत्तस्स धम्मस्स अधिपतिपच्‍चयेन पच्‍चयो – आरम्मणाधिपति, सहजाताधिपति। आरम्मणाधिपति – परामाससम्पयुत्ते खन्धे गरुं कत्वा अस्सादेति  अभिनन्दति, तं गरुं कत्वा परामासविप्पयुत्तो रागो उप्पज्‍जति। सहजाताधिपति – परामाससम्पयुत्ताधिपति चित्तसमुट्ठानानं रूपानं अधिपतिपच्‍चयेन पच्‍चयो। (२)

परामाससम्पयुत्तो धम्मो परामाससम्पयुत्तस्स च परामासविप्पयुत्तस्स च धम्मस्स अधिपतिपच्‍चयेन पच्‍चयो। सहजाताधिपति – परामाससम्पयुत्ताधिपति  सम्पयुत्तकानं खन्धानं चित्तसमुट्ठानानञ्‍च रूपानं अधिपतिपच्‍चयेन पच्‍चयो। (३)

६७. परामासविप्पयुत्तो धम्मो परामासविप्पयुत्तस्स धम्मस्स अधिपतिपच्‍चयेन पच्‍चयो – आरम्मणाधिपति, सहजाताधिपति। आरम्मणाधिपति – दानं…पे॰… सीलं…पे॰… उपोसथकम्मं कत्वा तं गरुं कत्वा पच्‍चवेक्खति, अस्सादेति अभिनन्दति, तं गरुं कत्वा परामासविप्पयुत्तो रागो उप्पज्‍जति, पुब्बे…पे॰… झाना…पे॰… अरिया मग्गा वुट्ठहित्वा मग्गं गरुं कत्वा…पे॰… फलं…पे॰… निब्बानं…पे॰… निब्बानं गोत्रभुस्स, वोदानस्स, मग्गस्स, फलस्स अधिपतिपच्‍चयेन पच्‍चयो; चक्खुं…पे॰… वत्थुं परामासविप्पयुत्ते खन्धे गरुं कत्वा अस्सादेति अभिनन्दति, तं गरुं कत्वा परामासविप्पयुत्तो रागो उप्पज्‍जति। सहजाताधिपति – परामासविप्पयुत्ताधिपति सम्पयुत्तकानं खन्धानं चित्तसमुट्ठानानञ्‍च रूपानं अधिपतिपच्‍चयेन पच्‍चयो। (१)

परामासविप्पयुत्तो धम्मो परामाससम्पयुत्तस्स धम्मस्स अधिपतिपच्‍चयेन पच्‍चयो। आरम्मणाधिपति – दानं…पे॰… सीलं…पे॰… उपोसथकम्मं कत्वा तं गरुं कत्वा अस्सादेति अभिनन्दति, तं गरुं कत्वा परामाससम्पयुत्तो रागो उप्पज्‍जति, पुब्बे…पे॰… झाना…पे॰… चक्खुं…पे॰… वत्थुं परामासविप्पयुत्ते खन्धे गरुं कत्वा अस्सादेति अभिनन्दति, तं गरुं कत्वा परामाससम्पयुत्तो रागो उप्पज्‍जति। (२)

अनन्तर-समनन्तरपच्‍चया

६८. परामाससम्पयुत्तो धम्मो परामाससम्पयुत्तस्स धम्मस्स अनन्तरपच्‍चयेन पच्‍चयो – पुरिमा पुरिमा परामाससम्पयुत्ता खन्धा पच्छिमानं पच्छिमानं परामाससम्पयुत्तकानं खन्धानं अनन्तरपच्‍चयेन पच्‍चयो। (१)

परामाससम्पयुत्तो  धम्मो परामासविप्पयुत्तस्स धम्मस्स अनन्तरपच्‍चयेन पच्‍चयो – परामाससम्पयुत्ता खन्धा वुट्ठानस्स अनन्तरपच्‍चयेन पच्‍चयो। (२)

६९. परामासविप्पयुत्तो धम्मो परामासविप्पयुत्तस्स धम्मस्स अनन्तरपच्‍चयेन पच्‍चयो – पुरिमा पुरिमा परामासविप्पयुत्ता खन्धा पच्छिमानं  पच्छिमानं परामासविप्पयुत्तानं खन्धानं अनन्तरपच्‍चयेन पच्‍चयो; अनुलोमं…पे॰… फलसमापत्तिया अनन्तरपच्‍चयेन पच्‍चयो। (१)

परामासविप्पयुत्तो  धम्मो परामाससम्पयुत्तस्स धम्मस्स अनन्तरपच्‍चयेन पच्‍चयो – आवज्‍जना परामाससम्पयुत्तकानं खन्धानं अनन्तरपच्‍चयेन पच्‍चयो… समनन्तरपच्‍चयेन पच्‍चयो। (२)

सहजातपच्‍चयादि

७०. परामाससम्पयुत्तो धम्मो परामाससम्पयुत्तस्स धम्मस्स सहजातपच्‍चयेन पच्‍चयो… पञ्‍च… अञ्‍ञमञ्‍ञपच्‍चयेन पच्‍चयो… द्वे… निस्सयपच्‍चयेन पच्‍चयो… सत्त।

उपनिस्सयपच्‍चयो

७१. परामाससम्पयुत्तो धम्मो परामाससम्पयुत्तस्स धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो – परामाससम्पयुत्तो रागो… मोहो… पत्थना परामाससम्पयुत्तस्स रागस्स… मोहस्स… पत्थनाय उपनिस्सयपच्‍चयेन पच्‍चयो। (१)

परामाससम्पयुत्तो धम्मो परामासविप्पयुत्तस्स धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो – परामाससम्पयुत्तं रागं उपनिस्साय दानं देति…पे॰… समापत्तिं उप्पादेति, मानं जप्पेति; परामाससम्पयुत्तं मोहं… पत्थनं उपनिस्साय दानं देति…पे॰… समापत्तिं उप्पादेति, मानं जप्पेति, पाणं हनति…पे॰… सङ्घं भिन्दति; परामाससम्पयुत्तो रागो… मोहो… पत्थना सद्धाय  …पे॰… पञ्‍ञाय, रागस्स… दोसस्स… मोहस्स… मानस्स… पत्थनाय… कायिकस्स सुखस्स…पे॰… फलसमापत्तिया उपनिस्सयपच्‍चयेन पच्‍चयो। (२)

७२. परामासविप्पयुत्तो धम्मो परामासविप्पयुत्तस्स धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो – सद्धं उपनिस्साय दानं देति …पे॰… समापत्तिं उप्पादेति, मानं जप्पेति; सीलं…पे॰… पञ्‍ञं, रागं…पे॰… मानं…पे॰… पत्थनं उपनिस्साय दानं देति…पे॰… समापत्तिं उप्पादेति, पाणं हनति…पे॰… सङ्घं भिन्दति; कायिकं सुखं…पे॰… सेनासनं उपनिस्साय दानं देति…पे॰… सङ्घं भिन्दति; सद्धा…पे॰… पञ्‍ञा, रागो…पे॰… मानो… पत्थना… कायिकं सुखं…पे॰… सेनासनं सद्धाय…पे॰… पञ्‍ञाय, रागस्स…पे॰… मानस्स… पत्थनाय… कायिकस्स सुखस्स…पे॰… फलसमापत्तिया उपनिस्सयपच्‍चयेन पच्‍चयो। (१)

परामासविप्पयुत्तो धम्मो परामाससम्पयुत्तस्स धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो – सद्धं उपनिस्साय परामाससम्पयुत्तो रागो उप्पज्‍जति; सीलं…पे॰… सेनासनं उपनिस्साय परामाससम्पयुत्तो रागो उप्पज्‍जति; सद्धा…पे॰… सेनासनं परामाससम्पयुत्तस्स रागस्स…पे॰… पत्थनाय उपनिस्सयपच्‍चयेन पच्‍चयो। (२)

पुरेजातपच्‍चयो

७३. परामासविप्पयुत्तो धम्मो परामासविप्पयुत्तस्स धम्मस्स पुरेजातपच्‍चयेन पच्‍चयो – आरम्मणपुरेजातं, वत्थुपुरेजातं। आरम्मणपुरेजातं – चक्खुं…पे॰… वत्थुं अनिच्‍चतो…पे॰… विपस्सति, अस्सादेति अभिनन्दति, तं आरब्भ परामासविप्पयुत्तो रागो…पे॰… विचिकिच्छा…पे॰… उद्धच्‍चं…पे॰… दोमनस्सं उप्पज्‍जति; दिब्बेन चक्खुना रूपं पस्सति, दिब्बाय सोतधातुया सद्दं सुणाति। रूपायतनं चक्खुविञ्‍ञाणस्स…पे॰… फोट्ठब्बायतनं कायविञ्‍ञाणस्स पुरेजातपच्‍चयेन पच्‍चयो। वत्थुपुरेजातं – चक्खायतनं चक्खुविञ्‍ञाणस्स  …पे॰… कायायतनं कायविञ्‍ञाणस्स…पे॰… वत्थु परामासविप्पयुत्तानं खन्धानं पुरेजातपच्‍चयेन पच्‍चयो। (१)

परामासविप्पयुत्तो धम्मो परामाससम्पयुत्तस्स धम्मस्स पुरेजातपच्‍चयेन पच्‍चयो – आरम्मणपुरेजातं, वत्थुपुरेजातं। आरम्मणपुरेजातं – चक्खुं…पे॰… वत्थुं अस्सादेति अभिनन्दति, तं आरब्भ परामाससम्पयुत्तो रागो उप्पज्‍जति। वत्थुपुरेजातं – वत्थु परामाससम्पयुत्तकानं खन्धानं पुरेजातपच्‍चयेन पच्‍चयो। (२)

पच्छाजातासेवनपच्‍चया

७४. परामाससम्पयुत्तो  धम्मो परामासविप्पयुत्तस्स धम्मस्स पच्छाजातपच्‍चयेन पच्‍चयो (संखित्तं)। (१)

परामासविप्पयुत्तो धम्मो परामासविप्पयुत्तस्स धम्मस्स पच्छाजातपच्‍चयेन पच्‍चयो (संखित्तं)। (१)

परामाससम्पयुत्तो धम्मो परामाससम्पयुत्तस्स धम्मस्स आसेवनपच्‍चयेन पच्‍चयो… द्वे।

कम्मपच्‍चयादि

७५. परामाससम्पयुत्तो धम्मो परामाससम्पयुत्तस्स धम्मस्स कम्मपच्‍चयेन पच्‍चयो – परामाससम्पयुत्ता चेतना सम्पयुत्तकानं खन्धानं कम्मपच्‍चयेन पच्‍चयो। (१)

परामाससम्पयुत्तो धम्मो परामासविप्पयुत्तस्स धम्मस्स कम्मपच्‍चयेन पच्‍चयो – सहजाता, नानाक्खणिका। सहजाता – परामाससम्पयुत्ता चेतना चित्तसमुट्ठानानं रूपानं कम्मपच्‍चयेन पच्‍चयो। नानाक्खणिका – परामाससम्पयुत्ता चेतना विपाकानं खन्धानं कटत्ता च रूपानं कम्मपच्‍चयेन पच्‍चयो। (मूलं कातब्बं) परामाससम्पयुत्ता चेतना सम्पयुत्तकानं खन्धानं चित्तसमुट्ठानानञ्‍च रूपानं कम्मपच्‍चयेन पच्‍चयो। (३)

परामासविप्पयुत्तो  धम्मो परामासविप्पयुत्तस्स धम्मस्स कम्मपच्‍चयेन पच्‍चयो – सहजाता, नानाक्खणिका। सहजाता – परामासविप्पयुत्ता चेतना सम्पयुत्तकानं खन्धानं चित्तसमुट्ठानानञ्‍च रूपानं कम्मपच्‍चयेन पच्‍चयो; पटिसन्धिक्खणे…पे॰…। नानाक्खणिका – परामासविप्पयुत्ता चेतना विपाकानं खन्धानं कटत्ता च रूपानं कम्मपच्‍चयेन पच्‍चयो। (१)

विपाकपच्‍चयेन पच्‍चयो… एकं, आहारपच्‍चयेन पच्‍चयो… चत्तारि, इन्द्रियपच्‍चयेन पच्‍चयो… चत्तारि, झानपच्‍चयेन पच्‍चयो… चत्तारि, मग्गपच्‍चयेन पच्‍चयो… चत्तारि, सम्पयुत्तपच्‍चयेन पच्‍चयो… द्वे।

विप्पयुत्तपच्‍चयो

७६. परामाससम्पयुत्तो  धम्मो परामासविप्पयुत्तस्स धम्मस्स विप्पयुत्तपच्‍चयेन पच्‍चयो – सहजातं, पच्छाजातं (संखित्तं)। (१)

परामासविप्पयुत्तो धम्मो परामासविप्पयुत्तस्स धम्मस्स विप्पयुत्तपच्‍चयेन पच्‍चयो – सहजातं, पुरेजातं, पच्छाजातं (संखित्तं)। (१)

परामासविप्पयुत्तो धम्मो परामाससम्पयुत्तस्स धम्मस्स विप्पयुत्तपच्‍चयेन पच्‍चयो। पुरेजातं – वत्थु परामासम्पयुत्तकानं खन्धानं विप्पयुत्तपच्‍चयेन पच्‍चयो। (१)

अत्थिपच्‍चयो

७७. परामाससम्पयुत्तो धम्मो परामाससम्पयुत्तस्स धम्मस्स अत्थिपच्‍चयेन पच्‍चयो – परामाससम्पयुत्तो एको खन्धो तिण्णन्‍नं खन्धानं अत्थिपच्‍चयेन पच्‍चयो…पे॰… द्वे खन्धा…पे॰…। (१)

परामाससम्पयुत्तो धम्मो परामासविप्पयुत्तस्स धम्मस्स अत्थिपच्‍चयेन पच्‍चयो – परामाससम्पयुत्ता खन्धा चित्तसमुट्ठानानं रूपानं अत्थिपच्‍चयेन पच्‍चयो। (मूलं कातब्बं।) (२)

परामाससम्पयुत्तो  धम्मो परामाससम्पयुत्तस्स च परामासविप्पयुत्तस्स च धम्मस्स अत्थिपच्‍चयेन पच्‍चयो – परामाससम्पयुत्तो एको खन्धो तिण्णन्‍नं खन्धानं चित्तसमुट्ठानानञ्‍च रूपानं अत्थिपच्‍चयेन पच्‍चयो…पे॰… द्वे खन्धा…पे॰…। (३)

७८. परामासविप्पयुत्तो धम्मो परामासविप्पयुत्तस्स धम्मस्स अत्थिपच्‍चयेन पच्‍चयो – सहजातं, पुरेजातं, पच्छाजातं, आहारं, इन्द्रियं (संखित्तं)। (१)

परामासविप्पयुत्तो धम्मो परामाससम्पयुत्तस्स धम्मस्स अत्थिपच्‍चयेन पच्‍चयो। पुरेजातं – चक्खुं…पे॰… वत्थुं अस्सादेति अभिनन्दति, तं आरब्भ परामाससम्पयुत्तो रागो उप्पज्‍जति, वत्थु परामाससम्पयुत्तकानं खन्धानं अत्थिपच्‍चयेन पच्‍चयो। (२)

७९. परामाससम्पयुत्तो  च परामासविप्पयुत्तो च धम्मा परामाससम्पयुत्तस्स धम्मस्स अत्थिपच्‍चयेन पच्‍चयो – सहजातं, पुरेजातं। सहजातो – परामाससम्पयुत्तो एको खन्धो च वत्थु च तिण्णन्‍नं खन्धानं अत्थिपच्‍चयेन पच्‍चयो…पे॰… द्वे खन्धा च…पे॰…। (१)

परामाससम्पयुत्तो च परामासविप्पयुत्तो च धम्मा परामासविप्पयुत्तस्स धम्मस्स अत्थिपच्‍चयेन पच्‍चयो – सहजातं, पच्छाजातं, आहारं, इन्द्रियं। सहजाता – परामाससम्पयुत्ता खन्धा च महाभूता च चित्तसमुट्ठानानं रूपानं अत्थिपच्‍चयेन पच्‍चयो। पच्छाजाता – परामाससम्पयुत्ता खन्धा च कबळीकारो आहारो च इमस्स कायस्स अत्थिपच्‍चयेन पच्‍चयो। पच्छाजाता – परामाससम्पयुत्ता खन्धा च रूपजीवितिन्द्रियञ्‍च कटत्तारूपानं अत्थिपच्‍चयेन पच्‍चयो। (२)

१. पच्‍चयानुलोमं

२. सङ्ख्यावारो

सुद्धं

८०. हेतुया चत्तारि, आरम्मणे चत्तारि, अधिपतिया पञ्‍च, अनन्तरे चत्तारि, समनन्तरे  चत्तारि, सहजाते पञ्‍च, अञ्‍ञमञ्‍ञे द्वे, निस्सये सत्त, उपनिस्सये चत्तारि, पुरेजाते द्वे, पच्छाजाते द्वे, आसेवने द्वे, कम्मे चत्तारि, विपाके एकं, आहारे चत्तारि, इन्द्रिये चत्तारि, झाने चत्तारि, मग्गे चत्तारि, सम्पयुत्ते द्वे, विप्पयुत्ते तीणि, अत्थिया सत्त, नत्थिया चत्तारि, विगते चत्तारि, अविगते सत्त।

अनुलोमं।

पच्‍चनीयुद्धारो

८१. परामाससम्पयुत्तो धम्मो परामाससम्पयुत्तस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो। (१)

परामाससम्पयुत्तो धम्मो परामासविप्पयुत्तस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पच्छाजातपच्‍चयेन पच्‍चयो… कम्मपच्‍चयेन पच्‍चयो। (२)

परामाससम्पयुत्तो  धम्मो परामाससम्पयुत्तस्स च परामासविप्पयुत्तस्स च धम्मस्स सहजातपच्‍चयेन पच्‍चयो। (३)

८२. परामासविप्पयुत्तो धम्मो परामासविप्पयुत्तस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन पच्‍चयो… पच्छाजातपच्‍चयेन पच्‍चयो… कम्मपच्‍चयेन पच्‍चयो… आहारपच्‍चयेन पच्‍चयो… इन्द्रियपच्‍चयेन पच्‍चयो। (१)

परामासविप्पयुत्तो धम्मो परामाससम्पयुत्तस्स धम्मस्स आरम्मणपच्‍चयेन पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन पच्‍चयो। (२)

परामाससम्पयुत्तो  च परामासविप्पयुत्तो च धम्मा परामाससम्पयुत्तस्स धम्मस्स सहजातं, पुरेजातं। (१)

परामाससम्पयुत्तो च परामासविप्पयुत्तो च धम्मा परामासविप्पयुत्तस्स धम्मस्स सहजातं, पच्छाजातं, आहारं, इन्द्रियं। (२)

२. पच्‍चयपच्‍चनीयं

२. सङ्ख्यावारो

सुद्धं

८३. नहेतुया सत्त, नआरम्मणे सत्त, नअधिपतिया सत्त, नअनन्तरे सत्त, नसमनन्तरे सत्त, नसहजाते पञ्‍च, नअञ्‍ञमञ्‍ञे पञ्‍च, ननिस्सये पञ्‍च, नउपनिस्सये सत्त, नपुरेजाते छ, नपच्छाजाते सत्त (सब्बत्थ सत्त), नमग्गे सत्त, नसम्पयुत्ते पञ्‍च, नविप्पयुत्ते चत्तारि, नोअत्थिया चत्तारि, नोनत्थिया सत्त, नोविगते सत्त, नोअविगते चत्तारि।

३. पच्‍चयानुलोमपच्‍चनीयं

हेतुदुकं

८४. हेतुपच्‍चया नआरम्मणे चत्तारि, नअधिपतिया चत्तारि, नअनन्तरे चत्तारि, नसमनन्तरे चत्तारि, नअञ्‍ञमञ्‍ञे द्वे, नउपनिस्सये चत्तारि  (सब्बत्थ चत्तारि), नमग्गे चत्तारि, नसम्पयुत्ते द्वे, नविप्पयुत्ते द्वे, नोनत्थिया चत्तारि, नोविगते चत्तारि।

४. पच्‍चयपच्‍चनीयानुलोमं

८५. नहेतुपच्‍चया आरम्मणे चत्तारि, अधिपतिया पञ्‍च (अनुलोममातिका कातब्बा)…पे॰… अविगते सत्त।

परामाससम्पयुत्तदुकं निट्ठितं।

५३. परामासपरामट्ठदुकं

१. पटिच्‍चवारो

१. पच्‍चयानुलोमं

१. विभङ्गवारो

हेतुपच्‍चयो

८६. परामासञ्‍चेव  परामट्ठञ्‍च धम्मं पटिच्‍च परामट्ठो चेव नो च परामासो धम्मो उप्पज्‍जति हेतुपच्‍चया – परामासं पटिच्‍च सम्पयुत्तका खन्धा चित्तसमुट्ठानञ्‍च रूपं। (१)

परामट्ठञ्‍चेव नो च परामासं धम्मं पटिच्‍च परामट्ठो चेव नो च परामासो धम्मो उप्पज्‍जति हेतुपच्‍चया – परामट्ठञ्‍चेव नो च परामासं एकं खन्धं पटिच्‍च तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… पटिसन्धिक्खणे…पे॰… (याव अज्झत्तिका महाभूता)। (१)

परामट्ठञ्‍चेव नो च परामासं धम्मं पटिच्‍च परामासो चेव परामट्ठो च धम्मो उप्पज्‍जति हेतुपच्‍चया – परामट्ठे चेव नो च परामासे खन्धे पटिच्‍च परामासो। (२)

परामट्ठञ्‍चेव नो च परामासं धम्मं पटिच्‍च परामासो चेव परामट्ठो च परामट्ठो चेव नो च परामासो च धम्मा उप्पज्‍जन्ति हेतुपच्‍चया – परामट्ठञ्‍चेव नो च परामासं एकं खन्धं पटिच्‍च तयो खन्धा परामासो च चित्तसमुट्ठानञ्‍च रूपं…पे॰… द्वे खन्धे…पे॰…। (३)

परामासञ्‍चेव परामट्ठञ्‍च परामट्ठञ्‍चेव नो च परामासञ्‍च धम्मं पटिच्‍च परामट्ठो चेव नो  च परामासो धम्मो उप्पज्‍जति हेतुपच्‍चया – परामट्ठञ्‍चेव  नो च परामासं एकं खन्धञ्‍च परामासञ्‍च पटिच्‍च तयो खन्धा चित्तसमुट्ठानञ्‍च रूपं…पे॰… द्वे खन्धे च…पे॰… (संखित्तं)।

२-६. सहजात-पच्‍चय-निस्सय-संसट्ठ-सम्पयुत्तवारो

(सब्बे वारा यथा परामासदुकं एवं कातब्बं निन्‍नानाकरणं।)

७. पञ्हावारो

१. पच्‍चयानुलोमं

१. विभङ्गवारो

हेतुपच्‍चयो

८७. परामट्ठो चेव नो च परामासो धम्मो परामट्ठस्स चेव नो च परामासस्स धम्मस्स हेतुपच्‍चयेन पच्‍चयो – परामट्ठा चेव नो च परामासा हेतू सम्पयुत्तकानं खन्धानं चित्तसमुट्ठानानञ्‍च रूपानं हेतुपच्‍चयेन पच्‍चयो; पटिसन्धिक्खणे…पे॰…। (१)

परामट्ठो चेव नो च परामासो धम्मो परामासस्स चेव परामट्ठस्स च धम्मस्स हेतुपच्‍चयेन पच्‍चयो – परामट्ठा चेव नो च परामासा हेतू परामासस्स हेतुपच्‍चयेन पच्‍चयो। (२)

परामट्ठो चेव नो च परामासो धम्मो परामासस्स चेव परामट्ठस्स च परामट्ठस्स चेव नो च परामासस्स च धम्मस्स हेतुपच्‍चयेन पच्‍चयो – परामट्ठा चेव नो च परामासा हेतू सम्पयुत्तकानं खन्धानं परामासस्स च चित्तसमुट्ठानानञ्‍च रूपानं हेतुपच्‍चयेन पच्‍चयो। (३)

आरम्मणपच्‍चयो

८८. परामासो  चेव परामट्ठो च धम्मो परामासस्स चेव परामट्ठस्स च धम्मस्स आरम्मणपच्‍चयेन पच्‍चयो… तीणि (आरब्भ कातब्बानि परामासदुकसदिसं)।

८९. परामट्ठो चेव नो च परामासो धम्मो परामट्ठस्स चेव नो च परामासस्स धम्मस्स आरम्मणपच्‍चयेन पच्‍चयो – दानं…पे॰… सीलं…पे॰… उपोसथकम्मं कत्वा तं पच्‍चवेक्खति, अस्सादेति अभिनन्दति, तं आरब्भ रागो…पे॰… विचिकिच्छा, उद्धच्‍चं, दोमनस्सं उप्पज्‍जति, पुब्बे…पे॰… झाना…पे॰… अरिया गोत्रभुं पच्‍चवेक्खन्ति, वोदानं पच्‍चवेक्खन्ति, पहीने किलेसे…पे॰… विक्खम्भिते  किलेसे…पे॰… पुब्बे…पे॰… चक्खुं…पे॰… वत्थुं परामट्ठे चेव नो च परामासे खन्धे अनिच्‍चतो…पे॰… दोमनस्सं उप्पज्‍जति। दिब्बेन चक्खुना रूपं पस्सति (याव आवज्‍जना सब्बं कातब्बं)। (१)

परामट्ठो चेव नो च परामासो धम्मो परामासस्स चेव परामट्ठस्स च धम्मस्स आरम्मणपच्‍चयेन पच्‍चयो – दानं…पे॰… सीलं…पे॰… उपोसथकम्मं…पे॰… पुब्बे…पे॰… झाना…पे॰… चक्खुं…पे॰… वत्थुं परामट्ठे चेव नो च परामासे खन्धे अस्सादेति अभिनन्दति, तं आरब्भ दिट्ठि उप्पज्‍जति। (२)

परामट्ठो चेव नो च परामासो धम्मो परामासस्स चेव परामट्ठस्स च परामट्ठस्स चेव नो च परामासस्स च धम्मस्स आरम्मणपच्‍चयेन पच्‍चयो – दानं…पे॰… सीलं…पे॰… उपोसथकम्मं…पे॰… पुब्बे…पे॰… झाना…पे॰… चक्खुं…पे॰… वत्थुं परामट्ठे चेव नो च परामासे खन्धे अस्सादेति अभिनन्दति, तं आरब्भ परामासो च सम्पयुत्तका च खन्धा उप्पज्‍जन्ति। (३)

(एवं इतरेपि तीणि आरब्भ कातब्बानि। इमं दुकं परामासदुकसदिसं। लोकुत्तरं यहिं न लब्भति तहिं न कातब्बं।)

परामासपरामट्ठदुकं निट्ठितं।

५४. परामासविप्पयुत्तपरामट्ठदुकं

१. पटिच्‍चवारो

१. पच्‍चयानुलोमं

१. विभङ्गवारो

हेतुपच्‍चयो

९०. परामासविप्पयुत्तं  परामट्ठं धम्मं पटिच्‍च परामासविप्पयुत्तो परामट्ठो धम्मो उप्पज्‍जति हेतुपच्‍चया – परामासविप्पयुत्तं परामट्ठं एकं खन्धं पटिच्‍च तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰…।

परामासविप्पयुत्तं अपरामट्ठं धम्मं पटिच्‍च परामासविप्पयुत्तो अपरामट्ठो धम्मो उप्पज्‍जति हेतुपच्‍चया (संखित्तं)।

(यथा चूळन्तरदुके लोकियदुकं एवं कातब्बं निन्‍नानाकरणं।)

परामासविप्पयुत्तपरामट्ठदुकं निट्ठितं।

परामासगोच्छकं निट्ठितं।

१०. महन्तरदुकं

५५. सारम्मणदुकं

१. पटिच्‍चवारो

१. पच्‍चयानुलोमं

१. विभङ्गवारो

हेतुपच्‍चयो

१. सारम्मणं  धम्मं पटिच्‍च सारम्मणो धम्मो उप्पज्‍जति हेतुपच्‍चया – सारम्मणं एकं खन्धं पटिच्‍च तयो खन्धा…पे॰… द्वे खन्धे…पे॰… पटिसन्धिक्खणे…पे॰…। (१)

सारम्मणं धम्मं पटिच्‍च अनारम्मणो धम्मो उप्पज्‍जति हेतुपच्‍चया – सारम्मणे खन्धे पटिच्‍च चित्तसमुट्ठानं रूपं; पटिसन्धिक्खणे…पे॰…। (२)

सारम्मणं धम्मं पटिच्‍च सारम्मणो च अनारम्मणो च धम्मा उप्पज्‍जन्ति हेतुपच्‍चया – सारम्मणं एकं खन्धं पटिच्‍च तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… पटिसन्धिक्खणे…पे॰…। (३)

२. अनारम्मणं  धम्मं पटिच्‍च अनारम्मणो धम्मो उप्पज्‍जति हेतुपच्‍चया – एकं महाभूतं…पे॰… महाभूते पटिच्‍च चित्तसमुट्ठानं रूपं कटत्तारूपं उपादारूपं। (१)

अनारम्मणं धम्मं पटिच्‍च सारम्मणो धम्मो उप्पज्‍जति हेतुपच्‍चया – पटिसन्धिक्खणे वत्थुं  पटिच्‍च सारम्मणा खन्धा। (२)

अनारम्मणं धम्मं पटिच्‍च सारम्मणो च अनारम्मणो च धम्मो उप्पज्‍जन्ति हेतुपच्‍चया – पटिसन्धिक्खणे वत्थुं पटिच्‍च सारम्मणा खन्धा, महाभूते पटिच्‍च कटत्तारूपं। (३)

३. सारम्मणञ्‍च अनारम्मणञ्‍च धम्मं पटिच्‍च सारम्मणो धम्मो उप्पज्‍जति हेतुपच्‍चया – पटिसन्धिक्खणे सारम्मणं एकं खन्धञ्‍च वत्थुञ्‍च पटिच्‍च तयो खन्धा…पे॰… द्वे खन्धे च…पे॰…। (१)

सारम्मणञ्‍च  अनारम्मणञ्‍च धम्मं पटिच्‍च अनारम्मणो धम्मो उप्पज्‍जति हेतुपच्‍चया – सारम्मणे खन्धे च महाभूते च पटिच्‍च चित्तसमुट्ठानं रूपं; पटिसन्धिक्खणे…पे॰…। (२)

सारम्मणञ्‍च अनारम्मणञ्‍च धम्मं पटिच्‍च सारम्मणो च अनारम्मणो च धम्मा उप्पज्‍जन्ति हेतुपच्‍चया – पटिसन्धिक्खणे सारम्मणं एकं खन्धञ्‍च वत्थुञ्‍च पटिच्‍च तयो खन्धा…पे॰… द्वे खन्धे च…पे॰… सारम्मणे खन्धे च महाभूते च पटिच्‍च कटत्तारूपं। (३)

आरम्मणपच्‍चयो

४. सारम्मणं धम्मं पटिच्‍च सारम्मणो धम्मो उप्पज्‍जति आरम्मणपच्‍चया – सारम्मणं एकं खन्धं पटिच्‍च तयो खन्धा…पे॰… द्वे खन्धे…पे॰… पटिसन्धिक्खणे…पे॰…।

अनारम्मणं धम्मं पटिच्‍च सारम्मणो धम्मो उप्पज्‍जति आरम्मणपच्‍चया – पटिसन्धिक्खणे वत्थुं पटिच्‍च सारम्मणा खन्धा।

सारम्मणञ्‍च  अनारम्मणञ्‍च धम्मं पटिच्‍च सारम्मणो धम्मो उप्पज्‍जति आरम्मणपच्‍चया – पटिसन्धिक्खणे सारम्मणं एकं खन्धञ्‍च वत्थुञ्‍च पटिच्‍च तयो खन्धा…पे॰… द्वे खन्धे च…पे॰… (संखित्तं)।

१. पच्‍चयानुलोमं

२. सङ्ख्यावारो

सुद्धं

५. हेतुया  नव, आरम्मणे तीणि, अधिपतिया पञ्‍च, अनन्तरे तीणि, समनन्तरे तीणि, सहजाते नव, अञ्‍ञमञ्‍ञे छ, निस्सये नव, उपनिस्सये तीणि, पुरेजाते एकं, आसेवने एकं, कम्मे नव, विपाके नव, आहारे नव, इन्द्रिये नव, झाने नव, मग्गे नव, सम्पयुत्ते तीणि, विप्पयुत्ते नव, अत्थिया नव, नत्थिया तीणि, विगते तीणि, अविगते नव।

२. पच्‍चयपच्‍चनीयं

१. विभङ्गवारो

नहेतुपच्‍चयो

६. सारम्मणं  धम्मं पटिच्‍च सारम्मणो धम्मो उप्पज्‍जति नहेतुपच्‍चया – अहेतुकं सारम्मणं एकं खन्धं पटिच्‍च तयो खन्धा…पे॰… द्वे खन्धे…पे॰… अहेतुकपटिसन्धिक्खणे…पे॰… विचिकिच्छासहगते उद्धच्‍चसहगते खन्धे पटिच्‍च विचिकिच्छासहगतो उद्धच्‍चसहगतो मोहो। (१)

सारम्मणं धम्मं पटिच्‍च अनारम्मणो धम्मो उप्पज्‍जति नहेतुपच्‍चया – अहेतुके सारम्मणे खन्धे पटिच्‍च चित्तसमुट्ठानं रूपं; अहेतुकपटिसन्धिक्खणे…पे॰…। (२)

सारम्मणं  धम्मं पटिच्‍च सारम्मणो च अनारम्मणो च धम्मा उप्पज्‍जन्ति नहेतुपच्‍चया – अहेतुकं सारम्मणं एकं खन्धं पटिच्‍च तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… अहेतुकपटिसन्धिक्खणे…पे॰…। (३)

७. अनारम्मणं धम्मं पटिच्‍च अनारम्मणो धम्मो उप्पज्‍जति नहेतुपच्‍चया – एकं महाभूतं…पे॰… असञ्‍ञसत्तानं एकं महाभूतं…पे॰…। (१)

अनारम्मणं धम्मं पटिच्‍च सारम्मणो धम्मो उप्पज्‍जति नहेतुपच्‍चया – अहेतुकपटिसन्धिक्खणे वत्थुं पटिच्‍च सारम्मणा खन्धा। (२)

अनारम्मणं धम्मं पटिच्‍च सारम्मणो च अनारम्मणो च धम्मा उप्पज्‍जन्ति नहेतुपच्‍चया – अहेतुकपटिसन्धिक्खणे वत्थुं पटिच्‍च सारम्मणा खन्धा, महाभूते पटिच्‍च कटत्तारूपं। (३)

८. सारम्मणञ्‍च अनारम्मणञ्‍च धम्मं पटिच्‍च सारम्मणो धम्मो उप्पज्‍जति  नहेतुपच्‍चया – अहेतुकपटिसन्धिक्खणे सारम्मणं एकं खन्धञ्‍च वत्थुञ्‍च पटिच्‍च तयो खन्धा…पे॰… द्वे खन्धे च…पे॰…। (१)

सारम्मणञ्‍च अनारम्मणञ्‍च धम्मं पटिच्‍च अनारम्मणो धम्मो उप्पज्‍जति नहेतुपच्‍चया – अहेतुके सारम्मणे खन्धे च महाभूते च पटिच्‍च चित्तसमुट्ठानं रूपं; अहेतुकपटिसन्धिक्खणे…पे॰…। (२)

सारम्मणञ्‍च अनारम्मणञ्‍च धम्मं पटिच्‍च सारम्मणो च अनारम्मणो च धम्मा उप्पज्‍जन्ति नहेतुपच्‍चया – अहेतुकपटिसन्धिक्खणे सारम्मणं एकं खन्धञ्‍च  वत्थुञ्‍च पटिच्‍च तयो खन्धा…पे॰… द्वे खन्धे च…पे॰… सारम्मणे खन्धे च महाभूते च पटिच्‍च कटत्तारूपं। (३)

नआरम्मणपच्‍चयो

९. सारम्मणं  धम्मं पटिच्‍च अनारम्मणो धम्मो उप्पज्‍जति नआरम्मणपच्‍चया – सारम्मणे खन्धे पटिच्‍च चित्तसमुट्ठानं रूपं; पटिसन्धिक्खणे…पे॰…। (१)

अनारम्मणं धम्मं पटिच्‍च अनारम्मणो धम्मो उप्पज्‍जति नआरम्मणपच्‍चया (याव असञ्‍ञसत्ता)। (१)

सारम्मणञ्‍च अनारम्मणञ्‍च धम्मं पटिच्‍च अनारम्मणो धम्मो उप्पज्‍जति नआरम्मणपच्‍चया – सारम्मणे खन्धे च महाभूते च पटिच्‍च चित्तसमुट्ठानं रूपं; पटिसन्धिक्खणे…पे॰… (संखित्तं)। (१)

२. पच्‍चयपच्‍चनीयं

२. सङ्ख्यावारो

सुद्धं

१०. नहेतुया नव, नआरम्मणे तीणि, नअधिपतिया नव, नअनन्तरे  तीणि, नसमनन्तरे तीणि, नअञ्‍ञमञ्‍ञे तीणि, नउपनिस्सये तीणि, नपुरेजाते नव, नपच्छाजाते नव, नआसेवने नव, नकम्मे द्वे, नविपाके पञ्‍च, नआहारे एकं, नइन्द्रिये एकं, नझाने द्वे, नमग्गे नव, नसम्पयुत्ते तीणि, नविप्पयुत्ते द्वे, नोनत्थिया तीणि, नोविगते तीणि।

३. पच्‍चयानुलोमपच्‍चनीयं

११. हेतुपच्‍चया नआरम्मणे तीणि, नअधिपतिया नव…पे॰… नकम्मे एकं…पे॰… नविप्पयुत्ते एकं (संखित्तं)।

४. पच्‍चयपच्‍चनीयानुलोमं

१२. नहेतुपच्‍चया आरम्मणे तीणि…पे॰… सहजाते नव…पे॰… मग्गे एकं…पे॰… अविगते नव।

२. सहजातवारो

(सहजातवारोपि पटिच्‍चवारसदिसो।)

३. पच्‍चयवारो

१. पच्‍चयानुलोमं

१. विभङ्गवारो

हेतुपच्‍चयो

१३. सारम्मणं  धम्मं पच्‍चया सारम्मणो धम्मो उप्पज्‍जति हेतुपच्‍चया… तीणि (पटिच्‍चसदिसा)।

१४. अनारम्मणं धम्मं पच्‍चया अनारम्मणो धम्मो उप्पज्‍जति हेतुपच्‍चया – एकं महाभूतं…पे॰… महाभूते पच्‍चया चित्तसमुट्ठानं रूपं कटत्तारूपं उपादारूपं। (१)

अनारम्मणं धम्मं पच्‍चया सारम्मणो धम्मो उप्पज्‍जति हेतुपच्‍चया – वत्थुं पच्‍चया सारम्मणा खन्धा; पटिसन्धिक्खणे वत्थुं पच्‍चया सारम्मणा खन्धा। (२)

अनारम्मणं धम्मं पच्‍चया सारम्मणो च अनारम्मणो च धम्मा उप्पज्‍जन्ति हेतुपच्‍चया – वत्थुं पच्‍चया सारम्मणा खन्धा, महाभूते पच्‍चया चित्तसमुट्ठानं रूपं; पटिसन्धिक्खणे  …पे॰…। (३)

१५. सारम्मणञ्‍च अनारम्मणञ्‍च धम्मं पच्‍चया सारम्मणो धम्मो उप्पज्‍जति हेतुपच्‍चया – सारम्मणं एकं खन्धञ्‍च वत्थुञ्‍च पच्‍चया तयो खन्धा…पे॰… द्वे खन्धे च…पे॰… पटिसन्धिक्खणे…पे॰…। (१)

सारम्मणञ्‍च  अनारम्मणञ्‍च धम्मं पच्‍चया अनारम्मणो धम्मो उप्पज्‍जति हेतुपच्‍चया – सारम्मणे खन्धे च महाभूते च पच्‍चया चित्तसमुट्ठानं रूपं; पटिसन्धिक्खणे…पे॰…। (२)

सारम्मणञ्‍च अनारम्मणञ्‍च धम्मं पच्‍चया सारम्मणो च अनारम्मणो च धम्मा उप्पज्‍जन्ति हेतुपच्‍चया – सारम्मणं एकं खन्धञ्‍च वत्थुञ्‍च पच्‍चया तयो खन्धा…पे॰… द्वे खन्धे च…पे॰… सारम्मणे खन्धे च महाभूते च पच्‍चया चित्तसमुट्ठानं रूपं; पटिसन्धिक्खणे…पे॰…। (३)

आरम्मणपच्‍चयो

१६. सारम्मणं धम्मं पच्‍चया सारम्मणो धम्मो उप्पज्‍जति आरम्मणपच्‍चया – सारम्मणं एकं खन्धं पच्‍चया तयो खन्धा…पे॰… द्वे खन्धे…पे॰… पटिसन्धिक्खणे…पे॰…। (१)

अनारम्मणं  धम्मं पच्‍चया सारम्मणो धम्मो उप्पज्‍जति आरम्मणपच्‍चया – चक्खायतनं पच्‍चया चक्खुविञ्‍ञाणं…पे॰… कायायतनं पच्‍चया कायविञ्‍ञाणं, वत्थुं पच्‍चया सारम्मणा खन्धा; पटिसन्धिक्खणे…पे॰…। (१)

सारम्मणञ्‍च अनारम्मणञ्‍च धम्मं पच्‍चया सारम्मणो धम्मो उप्पज्‍जति आरम्मणपच्‍चया – चक्खुविञ्‍ञाणसहगतं एकं खन्धञ्‍च चक्खायतनञ्‍च पच्‍चया तयो खन्धा…पे॰… द्वे खन्धे च…पे॰… कायविञ्‍ञाणसहगतं…पे॰… सारम्मणं एकं खन्धञ्‍च वत्थुञ्‍च पच्‍चया तयो खन्धा…पे॰… द्वे खन्धे च…पे॰… पटिसन्धिक्खणे…पे॰… (संखित्तं)। (१)

१. पच्‍चयानुलोमं

२. सङ्ख्यावारो

सुद्धं

१७. हेतुया  नव, आरम्मणे तीणि, अधिपतिया नव, अनन्तरे तीणि, समनन्तरे तीणि, सहजाते नव, अञ्‍ञमञ्‍ञे छ, निस्सये नव, उपनिस्सये तीणि, पुरेजाते तीणि, आसेवने तीणि, कम्मे नव, विपाके नव, आहारे नव, इन्द्रिये नव, झाने नव, मग्गे नव, सम्पयुत्ते तीणि, विप्पयुत्ते नव, अत्थिया नव, नत्थिया तीणि, विगते तीणि, अविगते नव।

२. पच्‍चयपच्‍चनीयं

१. विभङ्गवारो

नहेतुपच्‍चयो

१८. सारम्मणं धम्मं पच्‍चया सारम्मणो धम्मो उप्पज्‍जति नहेतुपच्‍चया… तीणि (पटिच्‍चवारसदिसं)।

अनारम्मणं धम्मं पच्‍चया अनारम्मणो धम्मो उप्पज्‍जति नहेतुपच्‍चया – एकं महाभूतं…पे॰… असञ्‍ञसत्तानं एकं महाभूतं…पे॰…। (१)

अनारम्मणं धम्मं पच्‍चया सारम्मणो धम्मो उप्पज्‍जति नहेतुपच्‍चया – चक्खायतनं पच्‍चया चक्खुविञ्‍ञाणं…पे॰… कायायतनं पच्‍चया कायविञ्‍ञाणं, वत्थुं पच्‍चया अहेतुका सारम्मणा खन्धा; पटिसन्धिक्खणे…पे॰… वत्थुं पच्‍चया विचिकिच्छासहगतो उद्धच्‍चसहगतो मोहो। (२)

अनारम्मणं  धम्मं पच्‍चया सारम्मणो च अनारम्मणो च धम्मा उप्पज्‍जन्ति नहेतुपच्‍चया – वत्थुं पच्‍चया अहेतुका सारम्मणा खन्धा, महाभूते पच्‍चया चित्तसमुट्ठानं रूपं; पटिसन्धिक्खणे…पे॰…। (३)

१९. सारम्मणञ्‍च अनारम्मणञ्‍च धम्मं पच्‍चया सारम्मणो धम्मो उप्पज्‍जति नहेतुपच्‍चया – चक्खुविञ्‍ञाणसहगतं एकं खन्धञ्‍च चक्खायतनञ्‍च पच्‍चया तयो खन्धा…पे॰… द्वे खन्धे च…पे॰… कायविञ्‍ञाणसहगतं…पे॰… अहेतुकं सारम्मणं एकं खन्धञ्‍च  वत्थुञ्‍च पच्‍चया तयो खन्धा…पे॰… द्वे खन्धे च…पे॰… अहेतुकपटिसन्धिक्खणे…पे॰… विचिकिच्छासहगते उद्धच्‍चसहगते खन्धे च वत्थुञ्‍च पच्‍चया विचिकिच्छासहगतो उद्धच्‍चसहगतो मोहो। (१)

सारम्मणञ्‍च अनारम्मणञ्‍च धम्मं पच्‍चया अनारम्मणो धम्मो उप्पज्‍जति नहेतुपच्‍चया – अहेतुके सारम्मणे खन्धे च महाभूते च पच्‍चया चित्तसमुट्ठानं रूपं; पटिसन्धिक्खणे…पे॰…। (२)

सारम्मणञ्‍च अनारम्मणञ्‍च धम्मं पच्‍चया सारम्मणो च अनारम्मणो च धम्मा उप्पज्‍जन्ति नहेतुपच्‍चया – अहेतुकं सारम्मणं एकं खन्धञ्‍च वत्थुञ्‍च पच्‍चया तयो खन्धा…पे॰… द्वे खन्धे च…पे॰… अहेतुके सारम्मणे खन्धे च महाभूते च पच्‍चया चित्तसमुट्ठानं रूपं; अहेतुकपटिसन्धिक्खणे अहेतुकं सारम्मणं एकं खन्धञ्‍च वत्थुञ्‍च पच्‍चया तयो खन्धा…पे॰… द्वे खन्धे च…पे॰… अहेतुके सारम्मणे खन्धे च महाभूते च पच्‍चया कटत्तारूपं…पे॰… (संखित्तं)। (३)

२. पच्‍चयपच्‍चनीयं

२. सङ्ख्यावारो

सुद्धं

२०. नहेतुया नव, नआरम्मणे तीणि, नअधिपतिया नव, नअनन्तरे तीणि, नसमनन्तरे तीणि, नअञ्‍ञमञ्‍ञे तीणि, नउपनिस्सये तीणि, नपुरेजाते नव, नपच्छाजाते नव, नआसेवने नव, नकम्मे चत्तारि, नविपाके नव, नआहारे एकं, नइन्द्रिये एकं, नझाने चत्तारि, नमग्गे नव, नसम्पयुत्ते तीणि, नविप्पयुत्ते द्वे, नोनत्थिया तीणि, नोविगते तीणि।

३. पच्‍चयानुलोमपच्‍चनीयं

२१. हेतुपच्‍चया  नआरम्मणे तीणि, नअधिपतिया नव…पे॰… नकम्मे एकं…पे॰… नविप्पयुत्ते एकं (संखित्तं)।

४. पच्‍चयपच्‍चनीयानुलोमं

२२. नहेतुपच्‍चया आरम्मणे तीणि, अनन्तरे तीणि, समनन्तरे तीणि, सहजाते नव…पे॰… मग्गे तीणि…पे॰… अविगते नव।

४. निस्सयवारो

(निस्सयवारो पच्‍चयवारसदिसो।)

५. संसट्ठवारो

१-४. पच्‍चयानुलोमादि

२३. सारम्मणं  धम्मं संसट्ठो सारम्मणो धम्मो उप्पज्‍जति हेतुपच्‍चया – सारम्मणं एकं खन्धं संसट्ठा तयो खन्धा…पे॰… द्वे खन्धे संसट्ठा द्वे खन्धा; पटिसन्धिक्खणे…पे॰…।

२४. हेतुया एकं, आरम्मणे एकं, अधिपतिया एकं (सब्बत्थ एकं), अविगते एकं।

अनुलोमं।

२५. सारम्मणं धम्मं संसट्ठो सारम्मणो धम्मो उप्पज्‍जति नहेतुपच्‍चया – अहेतुकं सारम्मणं एकं खन्धं संसट्ठा तयो खन्धा…पे॰… द्वे खन्धे…पे॰… विचिकिच्छासहगते उद्धच्‍चसहगते खन्धे संसट्ठो विचिकिच्छासहगतो उद्धच्‍चसहगतो मोहो (संखित्तं)।

२६. नहेतुया  एकं, नअधिपतिया एकं, नपुरेजाते एकं, नपच्छाजाते एकं, नआसेवने एकं, नकम्मे एकं, नविपाके एकं, नझाने एकं, नमग्गे एकं, नविप्पयुत्ते एकं।

पच्‍चनीयं।

६. सम्पयुत्तवारो

(एवं इतरे द्वे गणनापि सम्पयुत्तवारापि कातब्बा।)

७. पञ्हावारो

१. पच्‍चयानुलोमं

१. विभङ्गवारो

हेतुपच्‍चयो

२७. सारम्मणो  धम्मो सारम्मणस्स धम्मस्स हेतुपच्‍चयेन पच्‍चयो – सारम्मणा हेतू सम्पयुत्तकानं खन्धानं हेतुपच्‍चयेन पच्‍चयो; पटिसन्धिक्खणे…पे॰…। (१)

सारम्मणो धम्मो अनारम्मणस्स धम्मस्स हेतुपच्‍चयेन पच्‍चयो – सारम्मणा हेतू चित्तसमुट्ठानानं रूपानं हेतुपच्‍चयेन पच्‍चयो; पटिसन्धिक्खणे…पे॰…। (२)

सारम्मणो धम्मो सारम्मणस्स च  अनारम्मणस्स च धम्मस्स हेतुपच्‍चयेन पच्‍चयो – सारम्मणा हेतू सम्पयुत्तकानं खन्धानं चित्तसमुट्ठानानञ्‍च रूपानं हेतुपच्‍चयेन पच्‍चयो; पटिसन्धिक्खणे…पे॰…। (३)

आरम्मणपच्‍चयो

२८. सारम्मणो  धम्मो सारम्मणस्स धम्मस्स आरम्मणपच्‍चयेन पच्‍चयो – दानं…पे॰… सीलं…पे॰… उपोसथकम्मं कत्वा तं पच्‍चवेक्खति अस्सादेति अभिनन्दति, तं आरब्भ रागो उप्पज्‍जति…पे॰… दोमनस्सं उप्पज्‍जति; पुब्बे सुचिण्णानि…पे॰… झाना…पे॰… अरिया मग्गा वुट्ठहित्वा मग्गं पच्‍चवेक्खन्ति, फलं पच्‍चवेक्खन्ति, पहीने किलेसे…पे॰… विक्खम्भिते किलेसे…पे॰… पुब्बे समुदाचिण्णे किलेसे जानन्ति, सारम्मणे खन्धे अनिच्‍चतो…पे॰… दोमनस्सं उप्पज्‍जति; चेतोपरियञाणेन सारम्मणचित्तसमङ्गिस्स चित्तं जानाति, आकासानञ्‍चायतनं विञ्‍ञाणञ्‍चायतनस्स…पे॰… आकिञ्‍चञ्‍ञायतनं नेवसञ्‍ञानासञ्‍ञायतनस्स…पे॰… सारम्मणा खन्धा इद्धिविधञाणस्स, चेतोपरियञाणस्स, पुब्बेनिवासानुस्सतिञाणस्स, यथाकम्मूपगञाणस्स, अनागतंसञाणस्स, आवज्‍जनाय आरम्मणपच्‍चयेन पच्‍चयो। (१)

२९. अनारम्मणो धम्मो सारम्मणस्स धम्मस्स आरम्मणपच्‍चयेन पच्‍चयो – अरिया निब्बानं पच्‍चवेक्खन्ति, निब्बानं गोत्रभुस्स, वोदानस्स, मग्गस्स, फलस्स, आवज्‍जनाय आरम्मणपच्‍चयेन पच्‍चयो; चक्खुं…पे॰… वत्थुं अनिच्‍चतो…पे॰… दोमनस्सं उप्पज्‍जति; दिब्बेन चक्खुना रूपं पस्सति, दिब्बाय सोतधातुया सद्दं  सुणाति। रूपायतनं चक्खुविञ्‍ञाणस्स…पे॰… फोट्ठब्बायतनं कायविञ्‍ञाणस्स…पे॰… अनारम्मणा खन्धा इद्धिविधञाणस्स, पुब्बेनिवासानुस्सतिञाणस्स, अनागतंसञाणस्स, आवज्‍जनाय आरम्मणपच्‍चयेन पच्‍चयो। (१)

अधिपतिपच्‍चयो

३०. सारम्मणो धम्मो सारम्मणस्स धम्मस्स अधिपतिपच्‍चयेन पच्‍चयो – आरम्मणाधिपति, सहजाताधिपति। आरम्मणाधिपति – दानं…पे॰… सीलं…पे॰… उपोसथकम्मं कत्वा तं गरुं कत्वा पच्‍चवेक्खति अस्सादेति अभिनन्दति, तं गरुं कत्वा रागो उप्पज्‍जति, दिट्ठि उप्पज्‍जति, पुब्बे सुचिण्णानि…पे॰… झाना वुट्ठहित्वा झानं…पे॰… अरिया मग्गा वुट्ठहित्वा मग्गं गरुं…पे॰… फलं गरुं…पे॰… सारम्मणे खन्धे गरुं कत्वा अस्सादेति अभिनन्दति, तं गरुं कत्वा रागो उप्पज्‍जति, दिट्ठि उप्पज्‍जति। सहजाताधिपति – सारम्मणाधिपति सम्पयुत्तकानं खन्धानं अधिपतिपच्‍चयेन पच्‍चयो। (१)

सारम्मणो धम्मो अनारम्मणस्स धम्मस्स अधिपतिपच्‍चयेन पच्‍चयो। सहजाताधिपति – सारम्मणाधिपति चित्तसमुट्ठानानं रूपानं अधिपतिपच्‍चयेन पच्‍चयो। (२)

सारम्मणो धम्मो सारम्मणस्स च अनारम्मणस्स च धम्मस्स अधिपतिपच्‍चयेन पच्‍चयो। सहजाताधिपति – सारम्मणाधिपति सम्पयुत्तकानं खन्धानं चित्तसमुट्ठानानञ्‍च रूपानं अधिपतिपच्‍चयेन पच्‍चयो। (३)

३१. अनारम्मणो धम्मो सारम्मणस्स धम्मस्स अधिपतिपच्‍चयेन पच्‍चयो। आरम्मणाधिपति – अरिया निब्बानं गरुं कत्वा पच्‍चवेक्खन्ति; निब्बानं गोत्रभुस्स, वोदानस्स, मग्गस्स, फलस्स, अधिपतिपच्‍चयेन पच्‍चयो; चक्खुं…पे॰… वत्थुं गरुं कत्वा अस्सादेति अभिनन्दति, तं गरुं कत्वा रागो उप्पज्‍जति, दिट्ठि उप्पज्‍जति। (१)

अनन्तरपच्‍चयादि

३२. सारम्मणो  धम्मो सारम्मणस्स धम्मस्स अनन्तरपच्‍चयेन पच्‍चयो – पुरिमा पुरिमा सारम्मणा…पे॰… फलसमापत्तिया अनन्तरपच्‍चयेन पच्‍चयो… समनन्तरपच्‍चयेन पच्‍चयो… एकं… सहजातपच्‍चयेन पच्‍चयो… सत्त (पटिच्‍चवारे सहजातसदिसा)… अञ्‍ञमञ्‍ञपच्‍चयेन पच्‍चयो… छ (पटिच्‍चवारे अञ्‍ञमञ्‍ञसदिसं)… निस्सयपच्‍चयेन पच्‍चयो… सत्त (पच्‍चयवारे निस्सयसदिसो)।

उपनिस्सयपच्‍चयो

३३. सारम्मणो धम्मो सारम्मणस्स धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो – सद्धं उपनिस्साय दानं देति…पे॰… मानं जप्पेति, दिट्ठिं गण्हाति। सीलं…पे॰… पञ्‍ञं, रागं…पे॰… पत्थनं, कायिकं सुखं… कायिकं दुक्खं उपनिस्साय दानं देति…पे॰… समापत्तिं  उप्पादेति, पाणं हनति…पे॰… सङ्घं भिन्दति। सद्धा…पे॰… पञ्‍ञा, रागो…पे॰… पत्थना, कायिकं सुखं… कायिकं दुक्खं सद्धाय…पे॰… पञ्‍ञाय, रागस्स…पे॰… पत्थनाय, कायिकस्स सुखस्स, कायिकस्स दुक्खस्स, मग्गस्स, फलसमापत्तिया उपनिस्सयपच्‍चयेन पच्‍चयो। (१)

अनारम्मणो धम्मो सारम्मणस्स धम्मस्स उपनिस्सयपच्‍चयेन पच्‍चयो – आरम्मणूपनिस्सयो, पकतूपनिस्सयो…पे॰…। पकतूपनिस्सयो – उतुं, भोजनं, सेनासनं उपनिस्साय दानं देति…पे॰… समापत्तिं उप्पादेति, पाणं हनति…पे॰… सङ्घं भिन्दति। उतु… भोजनं… सेनासनं सद्धाय…पे॰… पत्थनाय, कायिकस्स सुखस्स, कायिकस्स दुक्खस्स, मग्गस्स, फलसमापत्तिया उपनिस्सयपच्‍चयेन पच्‍चयो। (१)

पुरेजातपच्‍चयो

३४. अनारम्मणो धम्मो सारम्मणस्स धम्मस्स पुरेजातपच्‍चयेन पच्‍चयो – आरम्मणपुरेजातं, वत्थुपुरेजातं। आरम्मणपुरेजातं – चक्खुं…पे॰… वत्थुं अनिच्‍चतो…पे॰… दोमनस्सं उप्पज्‍जति; दिब्बेन चक्खुना रूपं पस्सति, दिब्बाय सोतधातुया सद्दं सुणाति। रूपायतनं चक्खुविञ्‍ञाणस्स…पे॰… फोट्ठब्बायतनं कायविञ्‍ञाणस्स…पे॰…। वत्थुपुरेजातं – चक्खायतनं चक्खुविञ्‍ञाणस्स…पे॰… कायायतनं कायविञ्‍ञाणस्स…पे॰… वत्थु सारम्मणानं खन्धानं पुरेजातपच्‍चयेन पच्‍चयो। (१)

पच्छाजातासेवनपच्‍चया

३५. सारम्मणो धम्मो अनारम्मणस्स धम्मस्स पच्छाजातपच्‍चयेन पच्‍चयो… एकं।

सारम्मणो धम्मो सारम्मणस्स धम्मस्स आसेवनपच्‍चयेन पच्‍चयो… एकं।

कम्मपच्‍चयो

३६. सारम्मणो धम्मो सारम्मणस्स धम्मस्स कम्मपच्‍चयेन पच्‍चयो – सहजाता, नानाक्खणिका। सहजाता – सारम्मणा चेतना सम्पयुत्तकानं खन्धानं कम्मपच्‍चयेन पच्‍चयो; पटिसन्धिक्खणे…पे॰…। नानाक्खणिका – सारम्मणा चेतना विपाकानं खन्धानं कम्मपच्‍चयेन पच्‍चयो। (१)

सारम्मणो धम्मो अनारम्मणस्स धम्मस्स कम्मपच्‍चयेन पच्‍चयो – सहजाता, नानाक्खणिका। सहजाता – सारम्मणा चेतना चित्तसमुट्ठानानं रूपानं कम्मपच्‍चयेन पच्‍चयो; पटिसन्धिक्खणे…पे॰…। नानाक्खणिका – सारम्मणा चेतना कटत्तारूपानं कम्मपच्‍चयेन पच्‍चयो। (२)

सारम्मणो धम्मो सारम्मणस्स च अनारम्मणस्स च धम्मस्स कम्मपच्‍चयेन पच्‍चयो – सहजाता, नानाक्खणिका। सहजाता – सारम्मणा चेतना सम्पयुत्तकानं खन्धानं चित्तसमुट्ठानानञ्‍च रूपानं कम्मपच्‍चयेन पच्‍चयो; पटिसन्धिक्खणे…पे॰…। नानाक्खणिका – सारम्मणा चेतना विपाकानं खन्धानं कटत्ता च रूपानं कम्मपच्‍चयेन पच्‍चयो। (३)

विपाक-आहारपच्‍चया

३७. सारम्मणो धम्मो सारम्मणस्स धम्मस्स विपाकपच्‍चयेन पच्‍चयो… तीणि।

सारम्मणो  धम्मो सारम्मणस्स धम्मस्स आहारपच्‍चयेन पच्‍चयो… तीणि।

अनारम्मणो धम्मो अनारम्मणस्स धम्मस्स आहारपच्‍चयेन पच्‍चयो – कबळीकारो आहारो इमस्स कायस्स आहारपच्‍चयेन पच्‍चयो। (१)

इन्द्रियपच्‍चयो

३८. सारम्मणो धम्मो सारम्मणस्स धम्मस्स इन्द्रियपच्‍चयेन पच्‍चयो… तीणि।

अनारम्मणो धम्मो अनारम्मणस्स धम्मस्स इन्द्रियपच्‍चयेन पच्‍चयो – रूपजीवितिन्द्रियं कटत्तारूपानं इन्द्रियपच्‍चयेन पच्‍चयो। (१)

अनारम्मणो  धम्मो सारम्मणस्स धम्मस्स इन्द्रियपच्‍चयेन पच्‍चयो – चक्खुन्द्रियं चक्खुविञ्‍ञाणस्स…पे॰… कायिन्द्रियं कायविञ्‍ञाणस्स इन्द्रियपच्‍चयेन पच्‍चयो। (१)

सारम्मणो च अनारम्मणो  च धम्मा सारम्मणस्स धम्मस्स इन्द्रियपच्‍चयेन पच्‍चयो – चक्खुन्द्रियञ्‍च चक्खुविञ्‍ञाणञ्‍च चक्खुविञ्‍ञाणसहगतानं खन्धानं इन्द्रियपच्‍चयेन पच्‍चयो…पे॰… कायिन्द्रियञ्‍च कायविञ्‍ञाणञ्‍च कायविञ्‍ञाणसहगतानं खन्धानं इन्द्रियपच्‍चयेन पच्‍चयो। (१)

झानपच्‍चयादि

३९. सारम्मणो धम्मो सारम्मणस्स धम्मस्स झानपच्‍चयेन पच्‍चयो… तीणि, मग्गपच्‍चयेन पच्‍चयो… तीणि, सम्पयुत्तपच्‍चयेन पच्‍चयो… एकं।

विप्पयुत्तपच्‍चयो

४०. सारम्मणो धम्मो अनारम्मणस्स धम्मस्स विप्पयुत्तपच्‍चयेन पच्‍चयो – सहजातं, पच्छाजातं (संखित्तं)। (१)

अनारम्मणो धम्मो सारम्मणस्स धम्मस्स विप्पयुत्तपच्‍चयेन पच्‍चयो – सहजातं, पुरेजातं। सहजातं – पटिसन्धिक्खणे वत्थु सारम्मणानं खन्धानं  विप्पयुत्तपच्‍चयेन पच्‍चयो। पुरेजातं चक्खायतनं चक्खुविञ्‍ञाणस्स…पे॰… कायायतनं कायविञ्‍ञाणस्स विप्पयुत्तपच्‍चयेन पच्‍चयो; वत्थु सारम्मणानं खन्धानं विप्पयुत्तपच्‍चयेन पच्‍चयो। (१)

अत्थिपच्‍चयो

४१. सारम्मणो धम्मो सारम्मणस्स धम्मस्स अत्थिपच्‍चयेन पच्‍चयो – सारम्मणो एको खन्धो तिण्णन्‍नं खन्धानं अत्थिपच्‍चयेन पच्‍चयो…पे॰… द्वे खन्धा…पे॰… पटिसन्धिक्खणे…पे॰…। (१)

सारम्मणो  धम्मो अनारम्मणस्स धम्मस्स अत्थिपच्‍चयेन पच्‍चयो – सहजातं, पच्छाजातं (संखित्तं)। (२)

सारम्मणो धम्मो सारम्मणस्स च अनारम्मणस्स च धम्मस्स अत्थिपच्‍चयेन पच्‍चयो (पटिच्‍चसदिसं)। (३)

४२. अनारम्मणो धम्मो अनारम्मणस्स धम्मस्स अत्थिपच्‍चयेन पच्‍चयो – सहजातं, आहारं, इन्द्रियं। सहजातं – एकं महाभूतं…पे॰… (याव  असञ्‍ञसत्ता)। (१)

अनारम्मणो धम्मो सारम्मणस्स धम्मस्स अत्थिपच्‍चयेन पच्‍चयो – सहजातं, पुरेजातं। सहजातं – पटिसन्धिक्खणे वत्थु सारम्मणानं खन्धानं अत्थिपच्‍चयेन पच्‍चयो। पुरेजातं – चक्खुं…पे॰… वत्थुं अनिच्‍चतो…पे॰… दोमनस्सं उप्पज्‍जति; दिब्बेन चक्खुना रूपं पस्सति, दिब्बाय सोतधातुया सद्दं सुणाति। रूपायतनं चक्खुविञ्‍ञाणस्स…पे॰… फोट्ठब्बायतनं कायविञ्‍ञाणस्स…पे॰… चक्खायतनं चक्खुविञ्‍ञाणस्स…पे॰… कायायतनं कायविञ्‍ञाणस्स…पे॰… वत्थु सारम्मणानं खन्धानं अत्थिपच्‍चयेन पच्‍चयो। (२)

४३. सारम्मणो च अनारम्मणो च धम्मा सारम्मणस्स धम्मस्स अत्थिपच्‍चयेन पच्‍चयो – सहजातं, पुरेजातं। सहजातो – चक्खुविञ्‍ञाणसहगतो एको खन्धो च चक्खायतनञ्‍च तिण्णन्‍नं खन्धानं अत्थिपच्‍चयेन पच्‍चयो…पे॰… द्वे खन्धा च…पे॰… कायविञ्‍ञाणसहगतो एको खन्धो च कायायतनञ्‍च तिण्णन्‍नं खन्धानं अत्थिपच्‍चयेन पच्‍चयो…पे॰… द्वे खन्धा च…पे॰… सारम्मणो एको खन्धो च वत्थु च तिण्णन्‍नं खन्धानं अत्थिपच्‍चयेन पच्‍चयो…पे॰… द्वे खन्धा च…पे॰… पटिसन्धिक्खणे…पे॰…। (१)

सारम्मणो  च अनारम्मणो च धम्मा अनारम्मणस्स धम्मस्स अत्थिपच्‍चयेन पच्‍चयो – सहजातं, पच्छाजातं, आहारं, इन्द्रियं। सहजाता – सारम्मणा खन्धा च महाभूता च चित्तसमुट्ठानानं रूपानं अत्थिपच्‍चयेन पच्‍चयो; पटिसन्धिक्खणे…पे॰…। पच्छाजाता – सारम्मणा खन्धा च कबळीकारो आहारो च इमस्स कायस्स अत्थिपच्‍चयेन पच्‍चयो। पच्छाजाता  – सारम्मणा  खन्धा च रूपजीवितिन्द्रियञ्‍च कटत्तारूपानं अत्थिपच्‍चयेन पच्‍चयो। (२)

१. पच्‍चयानुलोमं

२. सङ्ख्यावारो

सुद्धं

४४. हेतुया तीणि, आरम्मणे द्वे, अधिपतिया चत्तारि, अनन्तरे एकं, समनन्तरे एकं, सहजाते सत्त, अञ्‍ञमञ्‍ञे छ, निस्सये सत्त, उपनिस्सये द्वे, पुरेजाते एकं, पच्छाजाते एकं, आसेवने एकं, कम्मे तीणि, विपाके तीणि, आहारे चत्तारि, इन्द्रिये छ, झाने तीणि, मग्गे तीणि, सम्पयुत्ते एकं, विप्पयुत्ते द्वे, अत्थिया सत्त, नत्थिया एकं, विगते एकं, अविगते सत्त।

पच्‍चनीयुद्धारो

४५. सारम्मणो धम्मो सारम्मणस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… कम्मपच्‍चयेन पच्‍चयो। (१)

सारम्मणो धम्मो अनारम्मणस्स धम्मस्स सहजातपच्‍चयेन पच्‍चयो… पच्छाजातपच्‍चयेन पच्‍चयो… कम्मपच्‍चयेन पच्‍चयो। (२)

सारम्मणो धम्मो सारम्मणस्स च अनारम्मणस्स च धम्मस्स सहजातपच्‍चयेन पच्‍चयो… कम्मपच्‍चयेन पच्‍चयो। (३)

४६. अनारम्मणो धम्मो अनारम्मणस्स धम्मस्स सहजातपच्‍चयेन पच्‍चयो… आहारपच्‍चयेन पच्‍चयो… इन्द्रियपच्‍चयेन पच्‍चयो। (१)

अनारम्मणो  धम्मो सारम्मणस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन पच्‍चयो। (२)

सारम्मणो  च अनारम्मणो च धम्मा सारम्मणस्स धम्मस्स सहजातं, पुरेजातं। (१)

सारम्मणो च अनारम्मणो च धम्मा अनारम्मणस्स धम्मस्स सहजातं, पच्छाजातं, आहारं, इन्द्रियं। (२)

२. पच्‍चयपच्‍चनीयं

२. सङ्ख्यावारो

सुद्धं

४७. नहेतुया सत्त, नआरम्मणे सत्त…पे॰… नसमनन्तरे सत्त, नसहजाते छ, न अञ्‍ञमञ्‍ञे छ, ननिस्सये छ, नउपनिस्सये सत्त, नपुरेजाते सत्त, नपच्छाजाते सत्त…पे॰… नमग्गे सत्त, नसम्पयुत्ते छ, नविप्पयुत्ते पञ्‍च, नोअत्थिया चत्तारि, नोनत्थिया सत्त, नोविगते सत्त, नोअविगते चत्तारि।

३. पच्‍चयानुलोमपच्‍चनीयं

४८. हेतुपच्‍चया नआरम्मणे तीणि, नअधिपतिया…पे॰… नसमनन्तरे तीणि, नअञ्‍ञमञ्‍ञे एकं, नउपनिस्सये तीणि…पे॰… नमग्गे तीणि, नसम्पयुत्ते एकं, नविप्पयुत्ते एकं, नोनत्थिया तीणि, नोविगते तीणि।

४. पच्‍चयपच्‍चनीयानुलोमं

४९. नहेतुपच्‍चया आरम्मणे द्वे, अधिपतिया चत्तारि, अनन्तरे एकं (अनुलोममातिका कातब्बा)…पे॰… अविगते सत्त।

सारम्मणदुकं निट्ठितं।

५६. चित्तदुकं

१. पटिच्‍चवारो

१. पच्‍चयानुलोमं

१. विभङ्गवारो

हेतुपच्‍चयो

५०. चित्तं  धम्मं पटिच्‍च नोचित्तो धम्मो उप्पज्‍जति हेतुपच्‍चया – चित्तं पटिच्‍च सम्पयुत्तका खन्धा चित्तसमुट्ठानञ्‍च रूपं; पटिसन्धिक्खणे चित्तं पटिच्‍च सम्पयुत्तका खन्धा कटत्ता च रूपं। (१)

नोचित्तं धम्मं पटिच्‍च नोचित्तो धम्मो उप्पज्‍जति हेतुपच्‍चया – नोचित्तं एकं खन्धं पटिच्‍च द्वे खन्धा चित्तसमुट्ठानञ्‍च रूपं, द्वे खन्धे पटिच्‍च एको खन्धो चित्तसमुट्ठानञ्‍च रूपं; पटिसन्धिक्खणे…पे॰… खन्धे पटिच्‍च वत्थु, वत्थुं पटिच्‍च खन्धा, एकं महाभूतं पटिच्‍च…पे॰…। (१)

नोचित्तं धम्मं पटिच्‍च चित्तो धम्मो उप्पज्‍जति हेतुपच्‍चया – नोचित्ते खन्धे पटिच्‍च चित्तं; पटिसन्धिक्खणे नोचित्ते खन्धे पटिच्‍च चित्तं; पटिसन्धिक्खणे वत्थुं पटिच्‍च चित्तं। (२)

नोचित्तं धम्मं पटिच्‍च चित्तो च नोचित्तो च धम्मा उप्पज्‍जन्ति हेतुपच्‍चया – नोचित्तं एकं  खन्धं पटिच्‍च द्वे खन्धा चित्तञ्‍च चित्तसमुट्ठानञ्‍च रूपं, द्वे खन्धे…पे॰… पटिसन्धिक्खणे नोचित्तं एकं खन्धं पटिच्‍च द्वे खन्धा चित्तञ्‍च कटत्ता च रूपं, द्वे खन्धे पटिच्‍च एको खन्धो चित्तञ्‍च कटत्ता च रूपं; पटिसन्धिक्खणे वत्थुं पटिच्‍च चित्तञ्‍च सम्पयुत्तका च खन्धा। (३)

चित्तञ्‍च नोचित्तञ्‍च धम्मं पटिच्‍च नोचित्तो धम्मो उप्पज्‍जति हेतुपच्‍चया  – नोचित्तं एकं खन्धञ्‍च चित्तञ्‍च पटिच्‍च द्वे खन्धा चित्तसमुट्ठानञ्‍च रूपं, द्वे खन्धे च…पे॰… चित्तञ्‍च महाभूते च पटिच्‍च चित्तसमुट्ठानं रूपं; पटिसन्धिक्खणे नोचित्तं एकं खन्धञ्‍च चित्तञ्‍च पटिच्‍च द्वे खन्धा कटत्ता च रूपं, द्वे खन्धे…पे॰… पटिसन्धिक्खणे चित्तञ्‍च वत्थुञ्‍च पटिच्‍च नोचित्ता खन्धा; पटिसन्धिक्खणे चित्तञ्‍च महाभूते च पटिच्‍च कटत्तारूपं। (१)

आरम्मणपच्‍चयो

५१. चित्तं धम्मं पटिच्‍च नोचित्तो धम्मो उप्पज्‍जति आरम्मणपच्‍चया – चित्तं पटिच्‍च सम्पयुत्तका खन्धा; पटिसन्धिक्खणे…पे॰…। (१)

नोचित्तं  धम्मं पटिच्‍च नोचित्तो धम्मो उप्पज्‍जति आरम्मणपच्‍चया – नोचित्तं एकं खन्धं पटिच्‍च द्वे खन्धा, द्वे खन्धे…पे॰… पटिसन्धिक्खणे…पे॰… पटिसन्धिक्खणे वत्थुं पटिच्‍च खन्धा। (१)

नोचित्तं धम्मं पटिच्‍च चित्तो धम्मो उप्पज्‍जति आरम्मणपच्‍चया – नोचित्ते खन्धे पटिच्‍च चित्तं; पटिसन्धिक्खणे नोचित्ते खन्धे पटिच्‍च चित्तं; पटिसन्धिक्खणे वत्थुं पटिच्‍च चित्तं। (२)

नोचित्तं धम्मं पटिच्‍च चित्तो च नोचित्तो च धम्मा उप्पज्‍जन्ति आरम्मणपच्‍चया – नोचित्तं एकं खन्धं पटिच्‍च द्वे खन्धा चित्तञ्‍च, द्वे खन्धे पटिच्‍च…पे॰… पटिसन्धिक्खणे नोचित्तं एकं खन्धं पटिच्‍च द्वे खन्धा चित्तञ्‍च, द्वे खन्धे…पे॰… पटिसन्धिक्खणे वत्थुं पटिच्‍च चित्तञ्‍च सम्पयुत्तका च खन्धा। (३)

चित्तञ्‍च  नोचित्तञ्‍च धम्मं पटिच्‍च नोचित्तो धम्मो उप्पज्‍जति आरम्मणपच्‍चया – नोचित्तं एकं खन्धञ्‍च चित्तञ्‍च पटिच्‍च द्वे खन्धा, द्वे खन्धे च…पे॰… पटिसन्धिक्खणे…पे॰… पटिसन्धिक्खणे चित्तञ्‍च वत्थुञ्‍च पटिच्‍च नोचित्ता खन्धा। (१) (संखित्तं)।

१. पच्‍चयानुलोमं

२. सङ्ख्यावारो

सुद्धं

५२. हेतुया  पञ्‍च, आरम्मणे पञ्‍च, अधिपतिया पञ्‍च, अनन्तरे पञ्‍च, समनन्तरे पञ्‍च, सहजाते पञ्‍च, अञ्‍ञमञ्‍ञे पञ्‍च, निस्सये पञ्‍च, उपनिस्सये पञ्‍च, पुरेजाते पञ्‍च, आसेवने पञ्‍च, कम्मे पञ्‍च, विपाके पञ्‍च, आहारे पञ्‍च, इन्द्रिये पञ्‍च, झाने पञ्‍च, मग्गे पञ्‍च, सम्पयुत्ते पञ्‍च, विप्पयुत्ते पञ्‍च, अत्थिया पञ्‍च, नत्थिया पञ्‍च, विगते पञ्‍च, अविगते पञ्‍च।

२. पच्‍चयपच्‍चनीयं

१. विभङ्गवारो

नहेतुपच्‍चयो

५३. चित्तं धम्मं पटिच्‍च नोचित्तो धम्मो उप्पज्‍जति नहेतुपच्‍चया – अहेतुकं चित्तं पटिच्‍च सम्पयुत्तका खन्धा चित्तसमुट्ठानञ्‍च रूपं; अहेतुकपटिसन्धिक्खणे चित्तं…पे॰… विचिकिच्छासहगतं उद्धच्‍चसहगतं चित्तं पटिच्‍च विचिकिच्छासहगतो उद्धच्‍चसहगतो मोहो। (१)

नोचित्तं  धम्मं पटिच्‍च नोचित्तो धम्मो उप्पज्‍जति नहेतुपच्‍चया – अहेतुकं नोचित्तं एकं खन्धं पटिच्‍च द्वे खन्धा चित्तसमुट्ठानञ्‍च रूपं, द्वे खन्धे…पे॰… अहेतुकपटिसन्धिक्खणे …पे॰… (याव असञ्‍ञसत्ता) विचिकिच्छासहगते उद्धच्‍चसहगते खन्धे पटिच्‍च विचिकिच्छासहगतो उद्धच्‍चसहगतो मोहो। (१)

नोचित्तं धम्मं पटिच्‍च चित्तो धम्मो उप्पज्‍जति नहेतुपच्‍चया – अहेतुके नोचित्ते खन्धे पटिच्‍च चित्तं; अहेतुकपटिसन्धिक्खणे नोचित्ते खन्धे पटिच्‍च चित्तं; अहेतुकपटिसन्धिक्खणे वत्थुं पटिच्‍च चित्तं। (२)

नोचित्तं धम्मं पटिच्‍च चित्तो च नोचित्तो च धम्मा उप्पज्‍जन्ति नहेतुपच्‍चया – अहेतुकं नोचित्तं एकं खन्धं पटिच्‍च  द्वे खन्धा चित्तञ्‍च चित्तसमुट्ठानञ्‍च रूपं, द्वे खन्धे…पे॰… अहेतुकपटिसन्धिक्खणे…पे॰… अहेतुकपटिसन्धिक्खणे वत्थुं पटिच्‍च चित्तञ्‍च सम्पयुत्तका च खन्धा। (३)

चित्तञ्‍च नोचित्तञ्‍च धम्मं पटिच्‍च नोचित्तो धम्मो उप्पज्‍जति नहेतुपच्‍चया – अहेतुकं नोचित्तं एकं खन्धञ्‍च चित्तञ्‍च पटिच्‍च द्वे खन्धा चित्तसमुट्ठानञ्‍च रूपं, द्वे खन्धे च…पे॰… अहेतुकपटिसन्धिक्खणे नोचित्तं एकं खन्धञ्‍च चित्तञ्‍च पटिच्‍च द्वे खन्धा कटत्ता च रूपं, द्वे खन्धे च…पे॰… अहेतुकपटिसन्धिक्खणे चित्तञ्‍च वत्थुञ्‍च पटिच्‍च नोचित्ता खन्धा, विचिकिच्छासहगतं उद्धच्‍चसहगतं चित्तञ्‍च सम्पयुत्तके च खन्धे पटिच्‍च विचिकिच्छासहगतो उद्धच्‍चसहगतो मोहो। (१)

नआरम्मणपच्‍चयो

५४. चित्तं धम्मं पटिच्‍च नोचित्तो धम्मो उप्पज्‍जति नआरम्मणपच्‍चया – चित्तं पटिच्‍च चित्तसमुट्ठानं रूपं; पटिसन्धिक्खणे…पे॰…। (१)

नोचित्तं धम्मं पटिच्‍च नोचित्तो धम्मो उप्पज्‍जति नआरम्मणपच्‍चया – नोचित्ते खन्धे पटिच्‍च चित्तसमुट्ठानं रूपं; पटिसन्धिक्खणे…पे॰… (याव असञ्‍ञसत्ता)। (२)

चित्तञ्‍च नोचित्तञ्‍च धम्मं पटिच्‍च नोचित्तो धम्मो उप्पज्‍जति नआरम्मणपच्‍चया – चित्तञ्‍च सम्पयुत्तके च खन्धे पटिच्‍च चित्तसमुट्ठानं रूपं, चित्तञ्‍च महाभूते च पटिच्‍च चित्तसमुट्ठानं रूपं; पटिसन्धिक्खणे चित्तञ्‍च सम्पयुत्तके च खन्धे पटिच्‍च कटत्तारूपं, चित्तञ्‍च महाभूते च पटिच्‍च कटत्तारूपं। (१)

नअधिपतिपच्‍चयादि

५५. चित्तं  धम्मं पटिच्‍च नोचित्तो धम्मो उप्पज्‍जति नअधिपतिपच्‍चया … पञ्‍च… नअनन्तरपच्‍चया…पे॰… नउपनिस्सयपच्‍चया… तीणि।

नपुरेजातपच्‍चयादि

५६. चित्तं धम्मं पटिच्‍च नोचित्तो धम्मो उप्पज्‍जति नपुरेजातपच्‍चया – अरूपे चित्तं पटिच्‍च सम्पयुत्तका खन्धा, चित्तं पटिच्‍च चित्तसमुट्ठानं रूपं; पटिसन्धिक्खणे चित्तं पटिच्‍च सम्पयुत्तका खन्धा कटत्ता च रूपं। (१)

नोचित्तं धम्मं पटिच्‍च नोचित्तो धम्मो उप्पज्‍जति नपुरेजातपच्‍चया – अरूपे नोचित्तं एकं खन्धं पटिच्‍च द्वे खन्धा, द्वे खन्धे…पे॰… नोचित्ते खन्धे पटिच्‍च चित्तसमुट्ठानं रूपं; पटिसन्धिक्खणे…पे॰… (याव असञ्‍ञसत्ता)। (१)

नोचित्तं धम्मं पटिच्‍च चित्तो धम्मो उप्पज्‍जति नपुरेजातपच्‍चया – अरूपे नोचित्ते खन्धे पटिच्‍च चित्तं; पटिसन्धिक्खणे… वत्थुं पटिच्‍च चित्तं। (२)

नोचित्तं धम्मं पटिच्‍च चित्तो च नोचित्तो च धम्मा उप्पज्‍जन्ति नपुरेजातपच्‍चया – अरूपे नोचित्तं एकं खन्धं पटिच्‍च द्वे खन्धा चित्तञ्‍च, द्वे खन्धे…पे॰… पटिसन्धिक्खणे वत्थुं पटिच्‍च चित्तञ्‍च सम्पयुत्तका च खन्धा। (३)

चित्तञ्‍च नोचित्तञ्‍च धम्मं पटिच्‍च नोचित्तो धम्मो उप्पज्‍जति नपुरेजातपच्‍चया – अरूपे नोचित्तं एकं खन्धञ्‍च चित्तञ्‍च पटिच्‍च द्वे खन्धा, द्वे खन्धे च…पे॰… नोचित्ते खन्धे च चित्तञ्‍च पटिच्‍च चित्तसमुट्ठानं रूपं, चित्तञ्‍च महाभूते च पटिच्‍च चित्तसमुट्ठानं रूपं; पटिसन्धिक्खणे चित्तञ्‍च वत्थुञ्‍च पटिच्‍च नोचित्ता खन्धा; पटिसन्धिक्खणे चित्तञ्‍च सम्पयुत्तके च खन्धे पटिच्‍च कटत्तारूपं, चित्तञ्‍च  महाभूते च पटिच्‍च कटत्तारूपं। (१)

नपच्छाजातपच्‍चया… नआसेवनपच्‍चया…।

नकम्मपच्‍चयो

५७. चित्तं  धम्मं पटिच्‍च नोचित्तो धम्मो उप्पज्‍जति नकम्मपच्‍चया – चित्तं पटिच्‍च सम्पयुत्तका चेतना। (१)

नोचित्तं  धम्मं पटिच्‍च नोचित्तो धम्मो उप्पज्‍जति नकम्मपच्‍चया – नोचित्ते खन्धे पटिच्‍च सम्पयुत्तका चेतना; बाहिरं… आहारसमुट्ठानं… उतुसमुट्ठानं…पे॰…। (१)

चित्तञ्‍च नोचित्तञ्‍च धम्मं पटिच्‍च नोचित्तो धम्मो उप्पज्‍जति नकम्मपच्‍चया – नोचित्ते खन्धे च चित्तञ्‍च पटिच्‍च सम्पयुत्तका चेतना (संखित्तं)। (१)

२. पच्‍चयपच्‍चनीयं

२. सङ्ख्यावारो

सुद्धं

५८. नहेतुया पञ्‍च, नआरम्मणे तीणि, नअधिपतिया पञ्‍च, नअनन्तरे तीणि, नसमनन्तरे तीणि, नअञ्‍ञमञ्‍ञे तीणि, नउपनिस्सये तीणि, नपुरेजाते पञ्‍च, नपच्छाजाते पञ्‍च, नआसेवने पञ्‍च, नकम्मे तीणि, नविपाके पञ्‍च, नआहारे एकं, नइन्द्रिये एकं, नझाने पञ्‍च, नमग्गे पञ्‍च, नसम्पयुत्ते तीणि, नविप्पयुत्ते पञ्‍च, नोनत्थिया तीणि, नोविगते तीणि।

३. पच्‍चयानुलोमपच्‍चनीयं

५९. हेतुपच्‍चया नआरम्मणे तीणि, नअधिपतिया पञ्‍च (संखित्तं)।

४. पच्‍चयपच्‍चनीयानुलोमं

६०. नहेतुपच्‍चया  आरम्मणे पञ्‍च, अनन्तरे पञ्‍च (सब्बत्थ पञ्‍च), मग्गे तीणि…पे॰… अविगते पञ्‍च।

२. सहजातवारो

(सहजातवारो पटिच्‍चवारसदिसो।)

३. पच्‍चयवारो

१. पच्‍चयानुलोमं

१. विभङ्गवारो

हेतुपच्‍चयो

६१. चित्तं  धम्मं पच्‍चया नोचित्तो धम्मो उप्पज्‍जति हेतुपच्‍चया – चित्तं पच्‍चया सम्पयुत्तका खन्धा चित्तसमुट्ठानञ्‍च रूपं; पटिसन्धिक्खणे…पे॰…। (१)

नोचित्तं  धम्मं पच्‍चया नोचित्तो धम्मो उप्पज्‍जति हेतुपच्‍चया – नोचित्तं एकं खन्धं पच्‍चया द्वे खन्धा चित्तसमुट्ठानञ्‍च रूपं, द्वे खन्धे…पे॰… पटिसन्धिक्खणे…पे॰… (याव महाभूता), वत्थुं पच्‍चया नोचित्ता खन्धा। (१)

नोचित्तं धम्मं पच्‍चया चित्तो धम्मो उप्पज्‍जति हेतुपच्‍चया – नोचित्ते खन्धे पच्‍चया चित्तं, वत्थुं पच्‍चया चित्तं; पटिसन्धिक्खणे नोचित्ते खन्धे पच्‍चया चित्तं, पटिसन्धिक्खणे वत्थुं पच्‍चया चित्तं। (२)

नोचित्तं  धम्मं पच्‍चया चित्तो च नोचित्तो च धम्मा उप्पज्‍जन्ति हेतुपच्‍चया – नोचित्तं एकं खन्धं पच्‍चया द्वे खन्धा चित्तञ्‍च चित्तसमुट्ठानञ्‍च रूपं, द्वे खन्धे…पे॰… वत्थुं पच्‍चया चित्तञ्‍च सम्पयुत्तका च खन्धा; पटिसन्धिक्खणे नोचित्तं एकं खन्धं पच्‍चया द्वे खन्धा चित्तञ्‍च कटत्ता च रूपं, द्वे खन्धे…पे॰… पटिसन्धिक्खणे वत्थुं पच्‍चया चित्तञ्‍च सम्पयुत्तका च खन्धा। (३)

चित्तञ्‍च नोचित्तञ्‍च धम्मं पच्‍चया नोचित्तो धम्मो उप्पज्‍जति हेतुपच्‍चया – नोचित्तं एकं खन्धञ्‍च चित्तञ्‍च पच्‍चया द्वे खन्धा चित्तसमुट्ठानञ्‍च रूपं, द्वे खन्धे च…पे॰… चित्तञ्‍च महाभूते च पच्‍चया चित्तसमुट्ठानं रूपं, चित्तञ्‍च वत्थुञ्‍च पच्‍चया नोचित्ता खन्धा, पटिसन्धिक्खणे नोचित्तं एकं खन्धञ्‍च चित्तञ्‍च पच्‍चया द्वे खन्धा कटत्ता  च रूपं, द्वे खन्धे च…पे॰… पटिसन्धिक्खणे चित्तञ्‍च महाभूते च पच्‍चया कटत्तारूपं; पटिसन्धिक्खणे चित्तञ्‍च वत्थुञ्‍च पच्‍चया नोचित्ता खन्धा। (१)

आरम्मणपच्‍चयो

६२. चित्तं धम्मं पच्‍चया नोचित्तो धम्मो उप्पज्‍जति आरम्मणपच्‍चया… एकं (पटिच्‍चवारसदिसं)।

नोचित्तं धम्मं पच्‍चया नोचित्तो धम्मो उप्पज्‍जति आरम्मणपच्‍चया – नोचित्तं एकं खन्धं पच्‍चया द्वे खन्धा, द्वे खन्धे…पे॰… पटिसन्धिक्खणे…पे॰… पटिसन्धिक्खणे वत्थुं पच्‍चया खन्धा, चक्खायतनं पच्‍चया चक्खुविञ्‍ञाणसहगता खन्धा…पे॰… कायायतनं पच्‍चया कायविञ्‍ञाणसहगता खन्धा, वत्थुं पच्‍चया नोचित्ता खन्धा। (१)

नोचित्तं धम्मं पच्‍चया चित्तो धम्मो उप्पज्‍जति आरम्मणपच्‍चया – नोचित्ते खन्धे पच्‍चया चित्तं, वत्थुं पच्‍चया चित्तं; पटिसन्धिक्खणे नोचित्ते  खन्धे पच्‍चया चित्तं, पटिसन्धिक्खणे वत्थुं पच्‍चया चित्तं, चक्खायतनं पच्‍चया चक्खुविञ्‍ञाणं…पे॰… कायायतनं पच्‍चया कायविञ्‍ञाणं। (२)

नोचित्तं  धम्मं पच्‍चया चित्तो च नोचित्तो च धम्मा उप्पज्‍जन्ति आरम्मणपच्‍चया – नोचित्तं एकं खन्धं पच्‍चया द्वे खन्धा चित्तञ्‍च, द्वे खन्धे…पे॰… वत्थुं पच्‍चया चित्तञ्‍च सम्पयुत्तका च खन्धा; पटिसन्धिक्खणे…पे॰… पटिसन्धिक्खणे वत्थुं पच्‍चया चित्तञ्‍च सम्पयुत्तका च खन्धा, चक्खायतनं पच्‍चया चक्खुविञ्‍ञाणं सम्पयुत्तका च खन्धा…पे॰… कायायतनं पच्‍चया कायविञ्‍ञाणं सम्पयुत्तका च खन्धा। (३)

चित्तञ्‍च नोचित्तञ्‍च धम्मं पच्‍चया नोचित्तो धम्मो उप्पज्‍जति आरम्मणपच्‍चया – नोचित्तं  एकं खन्धञ्‍च चित्तञ्‍च पच्‍चया द्वे खन्धा, द्वे खन्धे च…पे॰… चित्तञ्‍च वत्थुञ्‍च पच्‍चया नोचित्ता खन्धा, पटिसन्धिक्खणे…पे॰… पटिसन्धिक्खणे चित्तञ्‍च वत्थुञ्‍च पच्‍चया नोचित्ता खन्धा, चक्खायतनञ्‍च चक्खुविञ्‍ञाणञ्‍च पच्‍चया चक्खुविञ्‍ञाणसहगता खन्धा…पे॰… कायायतनं च…पे॰… (संखित्तं)। (१)

१. पच्‍चयानुलोमं

२. सङ्ख्यावारो

६३. हेतुया पञ्‍च, आरम्मणे पञ्‍च, अधिपतिया पञ्‍च (सब्बत्थ पञ्‍च), अविगते पञ्‍च।

२. पच्‍चयपच्‍चनीयं

१. विभङ्गवारो

नहेतुपच्‍चयो

६४. चित्तं धम्मं पच्‍चया नोचित्तो धम्मो उप्पज्‍जति नहेतुपच्‍चया – अहेतुकं चित्तं पच्‍चया सम्पयुत्तका खन्धा चित्तसमुट्ठानञ्‍च रूपं; अहेतुकपटिसन्धिक्खणे…पे॰… विचिकिच्छासहगतं उद्धच्‍चसहगतं चित्तं पच्‍चया विचिकिच्छासहगतो उद्धच्‍चसहगतो मोहो। (१)

६५. नोचित्तं धम्मं पच्‍चया नोचित्तो धम्मो उप्पज्‍जति नहेतुपच्‍चया – अहेतुकं नोचित्तं एकं खन्धं पच्‍चया द्वे खन्धा चित्तसमुट्ठानञ्‍च रूपं, द्वे खन्धे…पे॰… अहेतुकपटिसन्धिक्खणे…पे॰… (याव असञ्‍ञसत्ता), चक्खायतनं पच्‍चया चक्खुविञ्‍ञाणसहगता खन्धा…पे॰… कायायतनं पच्‍चया कायविञ्‍ञाणसहगता खन्धा, वत्थुं पच्‍चया  अहेतुका नोचित्ते  खन्धा विचिकिच्छासहगते उद्धच्‍चसहगते खन्धे च वत्थुञ्‍च पच्‍चया विचिकिच्छासहगतो उद्धच्‍चसहगतो मोहो। (१)

नोचित्तं धम्मं पच्‍चया चित्तो धम्मो उप्पज्‍जति नहेतुपच्‍चया – अहेतुके नोचित्ते खन्धे पच्‍चया चित्तं, वत्थुं पच्‍चया चित्तं; अहेतुकपटिसन्धिक्खणे…पे॰… अहेतुकपटिसन्धिक्खणे वत्थुं पच्‍चया  चित्तं, चक्खायतनं पच्‍चया चक्खुविञ्‍ञाणं…पे॰… कायायतनं पच्‍चया कायविञ्‍ञाणं। (२)

नोचित्तं धम्मं पच्‍चया चित्तो च नोचित्तो च धम्मा उप्पज्‍जन्ति नहेतुपच्‍चया – अहेतुकं नोचित्तं एकं खन्धं पच्‍चया द्वे खन्धा चित्तञ्‍च चित्तसमुट्ठानञ्‍च रूपं, द्वे खन्धे…पे॰… वत्थुं पच्‍चया चित्तञ्‍च सम्पयुत्तका च खन्धा; अहेतुकपटिसन्धिक्खणे…पे॰… अहेतुकपटिसन्धिक्खणे वत्थुं पच्‍चया चित्तञ्‍च सम्पयुत्तका च खन्धा, चक्खायतनं पच्‍चया चक्खुविञ्‍ञाणं…पे॰… कायायतनं पच्‍चया कायविञ्‍ञाणं। (३)

चित्तञ्‍च नोचित्तञ्‍च धम्मं पच्‍चया नोचित्तो धम्मो उप्पज्‍जति नहेतुपच्‍चया – अहेतुकं नोचित्तं एकं खन्धञ्‍च चित्तञ्‍च पच्‍चया द्वे खन्धा चित्तसमुट्ठानञ्‍च रूपं, द्वे खन्धे च…पे॰… चित्तञ्‍च वत्थुञ्‍च पच्‍चया नोचित्ता खन्धा; अहेतुकपटिसन्धिक्खणे…पे॰… अहेतुकपटिसन्धिक्खणे चित्तञ्‍च वत्थुञ्‍च पच्‍चया नोचित्ता खन्धा, चक्खायतनञ्‍च चक्खुविञ्‍ञाणञ्‍च पच्‍चया चक्खुविञ्‍ञाणसहगता खन्धा…पे॰… कायायतनं च…पे॰… विचिकिच्छासहगते उद्धच्‍चसहगते खन्धे च चित्तञ्‍च पच्‍चया विचिकिच्छासहगतो उद्धच्‍चसहगतो मोहो। (१) (संखित्तं।)

२. पच्‍चयपच्‍चनीयं

२. सङ्ख्यावारो

सुद्धं

६६. नहेतुया पञ्‍च, नआरम्मणे तीणि, नअधिपतिया पञ्‍च, नअनन्तरे तीणि, नसमनन्तरे  तीणि, नअञ्‍ञमञ्‍ञे तीणि, नउपनिस्सये तीणि, नपुरेजाते पञ्‍च, नपच्छाजाते पञ्‍च, नआसेवने पञ्‍च, नकम्मे तीणि, नविपाके पञ्‍च, नआहारे एकं, नइन्द्रिये एकं, नझाने पञ्‍च, नमग्गे पञ्‍च, नसम्पयुत्ते तीणि, नविप्पयुत्ते  पञ्‍च, नोनत्थिया तीणि, नोविगते तीणि।

३. पच्‍चयानुलोमपच्‍चनीयं

६७. हेतुपच्‍चया  नआरम्मणे तीणि, नअधिपतिया पञ्‍च (संखित्तं)।

४. पच्‍चयपच्‍चनीयानुलोमं

६८. नहेतुपच्‍चया आरम्मणे पञ्‍च, अनन्तरे पञ्‍च (सब्बत्थ पञ्‍च), मग्गे तीणि…पे॰… अविगते पञ्‍च।

४. निस्सयवारो

(निस्सयवारो पच्‍चयवारसदिसो।)

५. संसट्ठवारो

१-४. पच्‍चयानुलोमादि

हेतुपच्‍चयो

६९. चित्तं धम्मं संसट्ठो नोचित्तो धम्मो उप्पज्‍जति हेतुपच्‍चया – चित्तं संसट्ठा सम्पयुत्तका खन्धा; पटिसन्धिक्खणे…पे॰…। (१)

नोचित्तं धम्मं संसट्ठो नोचित्तो धम्मो उप्पज्‍जति हेतुपच्‍चया – नोचित्तं एकं खन्धं संसट्ठा द्वे खन्धा, द्वे खन्धे संसट्ठो एको खन्धो; पटिसन्धिक्खणे…पे॰…। (१)

नोचित्तं  धम्मं संसट्ठो चित्तो धम्मो उप्पज्‍जति हेतुपच्‍चया – नोचित्ते खन्धे संसट्ठं चित्तं; पटिसन्धिक्खणे…पे॰…। (२)

नोचित्तं धम्मं संसट्ठो चित्तो च नोचित्तो च धम्मा उप्पज्‍जन्ति हेतुपच्‍चया – नोचित्तं एकं खन्धं संसट्ठा द्वे खन्धा चित्तञ्‍च, द्वे खन्धे…पे॰… पटिसन्धिक्खणे…पे॰…। (३)

चित्तञ्‍च नोचित्तञ्‍च धम्मं संसट्ठो नोचित्तो धम्मो उप्पज्‍जति हेतुपच्‍चया – नोचित्तं एकं खन्धञ्‍च चित्तञ्‍च संसट्ठा द्वे खन्धा, द्वे खन्धे च…पे॰… पटिसन्धिक्खणे…पे॰… (संखित्तं)।

हेतुया पञ्‍च, आरम्मणे पञ्‍च, अधिपतिया पञ्‍च (सब्बत्थ  पञ्‍च), अविगते पञ्‍च (संखित्तं)।

नहेतुया  पञ्‍च, नअधिपतिया पञ्‍च, नपुरेजाते पञ्‍च, नपच्छाजाते पञ्‍च, नआसेवने पञ्‍च, नकम्मे तीणि, नविपाके पञ्‍च, नझाने पञ्‍च, नमग्गे पञ्‍च, नविप्पयुत्ते पञ्‍च।

६. सम्पयुत्तवारो

(एवं इतरे द्वे गणनापि सम्पयुत्तवारोपि सब्बे कातब्बा।)

७. पञ्हावारो

१. पच्‍चयानुलोमं

१. विभङ्गवारो

हेतुपच्‍चयो

७०. नोचित्तो धम्मो नोचित्तस्स धम्मस्स हेतुपच्‍चयेन पच्‍चयो – नोचित्ता हेतू सम्पयुत्तकानं  खन्धानं चित्तसमुट्ठानानञ्‍च रूपानं हेतुपच्‍चयेन पच्‍चयो; पटिसन्धिक्खणे…पे॰…। (१)

नोचित्तो धम्मो चित्तस्स धम्मस्स हेतुपच्‍चयेन पच्‍चयो – नोचित्ता हेतू चित्तस्स हेतुपच्‍चयेन पच्‍चयो; पटिसन्धिक्खणे…पे॰…। (२)

नोचित्तो धम्मो चित्तस्स च नोचित्तस्स च धम्मस्स हेतुपच्‍चयेन पच्‍चयो – नोचित्ता हेतू सम्पयुत्तकानं खन्धानं चित्तस्स च चित्तसमुट्ठानानञ्‍च रूपानं हेतुपच्‍चयेन पच्‍चयो; पटिसन्धिक्खणे…पे॰…। (३)

आरम्मणपच्‍चयो

७१. चित्तो धम्मो चित्तस्स धम्मस्स आरम्मणपच्‍चयेन पच्‍चयो – चित्तं आरब्भ चित्तं उप्पज्‍जति। (मूलं कातब्बं) चित्तं आरब्भ नोचित्ता खन्धा उप्पज्‍जन्ति। (मूलं कातब्बं) चित्तं आरब्भ चित्तञ्‍च सम्पयुत्तका च खन्धा उप्पज्‍जन्ति। (३)

७२. नोचित्तो धम्मो नोचित्तस्स धम्मस्स आरम्मणपच्‍चयेन पच्‍चयो – दानं दत्वा सीलं…पे॰… उपोसथकम्मं कत्वा तं पच्‍चवेक्खति अस्सादेति अभिनन्दति, तं आरब्भ रागो उप्पज्‍जति…पे॰… दोमनस्सं उप्पज्‍जति, पुब्बे सुचिण्णानि…पे॰… झाना वुट्ठहित्वा झानं…पे॰… अरिया मग्गा वुट्ठहित्वा  मग्गं पच्‍चवेक्खन्ति, फलं पच्‍चवेक्खन्ति, निब्बानं पच्‍चवेक्खन्ति। निब्बानं गोत्रभुस्स, वोदानस्स, मग्गस्स, फलस्स, आवज्‍जनाय आरम्मणपच्‍चयेन पच्‍चयो; अरिया नोचित्ते पहीने किलेसे पच्‍चवेक्खन्ति, विक्खम्भिते किलेसे पच्‍चवेक्खन्ति, पुब्बे समुदाचिण्णे किलेसे जानन्ति, चक्खुं…पे॰… वत्थुं नोचित्ते खन्धे अनिच्‍चतो…पे॰… दोमनस्सं उप्पज्‍जति; दिब्बेन चक्खुना रूपं पस्सति, दिब्बाय सोतधातुया सद्दं सुणाति। चेतोपरियञाणेन नोचित्तसमङ्गिस्स चित्तं जानाति, आकासानञ्‍चायतनं…पे॰… आकिञ्‍चञ्‍ञायतनं…पे॰… रूपायतनं चक्खुविञ्‍ञाणसहगतानं खन्धानं…पे॰… फोट्ठब्बायतनं कायविञ्‍ञाणसहगतानं खन्धानं…पे॰… नोचित्ता खन्धा इद्धिविधञाणस्स, चेतोपरियञाणस्स, पुब्बेनिवासानुस्सतिञाणस्स, यथाकम्मूपगञाणस्स, अनागतंसञाणस्स, आवज्‍जनाय आरम्मणपच्‍चयेन पच्‍चयो। (१)

नोचित्तो धम्मो चित्तस्स धम्मस्स आरम्मणपच्‍चयेन पच्‍चयो – दानं दत्वा…पे॰… (पठमगमनसदिसं निन्‍नानाकरणं, इमं नानं) रूपायतनं चक्खुविञ्‍ञाणस्स…पे॰… फोट्ठब्बायतनं कायविञ्‍ञाणस्स…पे॰… नोचित्ता खन्धा इद्धिविधञाणस्स…पे॰… आवज्‍जनाय आरम्मणपच्‍चयेन पच्‍चयो। (२)

नोचित्तो धम्मो चित्तस्स च नोचित्तस्स च धम्मस्स आरम्मणपच्‍चयेन पच्‍चयो – दानं दत्वा…पे॰… (पठमगमनसदिसं निन्‍नानाकरणं, इमं  नानं), रूपायतनं चक्खुविञ्‍ञाणस्स सम्पयुत्तकानञ्‍च खन्धानं…पे॰… फोट्ठब्बायतनं कायविञ्‍ञाणस्स सम्पयुत्तकानञ्‍च खन्धानं…पे॰… नोचित्ता खन्धा इद्धिविधञाणस्स…पे॰… आवज्‍जनाय आरम्मणपच्‍चयेन पच्‍चयो। (३)

चित्तो च नोचित्तो च धम्मा चित्तस्स धम्मस्स आरम्मणपच्‍चयेन पच्‍चयो – चित्तञ्‍च सम्पयुत्तके च खन्धे आरब्भ चित्तं उप्पज्‍जति… तीणि।

अधिपतिपच्‍चयो

७३. चित्तो धम्मो चित्तस्स धम्मस्स अधिपतिपच्‍चयेन पच्‍चयो। आरम्मणाधिपति – चित्तं गरुं कत्वा चित्तं उप्पज्‍जति। (१)

चित्तो धम्मो नोचित्तस्स धम्मस्स अधिपतिपच्‍चयेन पच्‍चयो – आरम्मणाधिपति, सहजाताधिपति। आरम्मणाधिपति – चित्तं गरुं कत्वा  नोचित्ता खन्धा उप्पज्‍जन्ति। सहजाताधिपति – चित्ताधिपति सम्पयुत्तकानं खन्धानं चित्तसमुट्ठानानञ्‍च रूपानं अधिपतिपच्‍चयेन पच्‍चयो। (२)

चित्तो  धम्मो चित्तस्स च नोचित्तस्स च धम्मस्स अधिपतिपच्‍चयेन पच्‍चयो। आरम्मणाधिपति – चित्तं गरुं कत्वा चित्तञ्‍च सम्पयुत्तका च खन्धा उप्पज्‍जन्ति। (३)

७४. नोचित्तो धम्मो नोचित्तस्स धम्मस्स अधिपतिपच्‍चयेन पच्‍चयो – आरम्मणाधिपति, सहजाताधिपति। आरम्मणाधिपति – दानं…पे॰… सीलं…पे॰… उपोसथकम्मं कत्वा तं गरुं कत्वा पच्‍चवेक्खति अस्सादेति अभिनन्दति, तं गरुं कत्वा रागो उप्पज्‍जति, दिट्ठि उप्पज्‍जति, पुब्बे…पे॰… झाना…पे॰… अरिया मग्गा वुट्ठहित्वा मग्गं गरुं  कत्वा पच्‍चवेक्खन्ति। फलं गरुं कत्वा पच्‍चवेक्खन्ति, निब्बानं गरुं कत्वा पच्‍चवेक्खन्ति, निब्बानं गोत्रभुस्स, वोदानस्स, मग्गस्स, फलस्स, अधिपतिपच्‍चयेन पच्‍चयो; चक्खुं…पे॰… वत्थुं नोचित्ते खन्धे गरुं कत्वा अस्सादेति अभिनन्दति, तं गरुं कत्वा रागो उप्पज्‍जति, दिट्ठि उप्पज्‍जति। सहजाताधिपति – नोचित्ताधिपति सम्पयुत्तकानं खन्धानं चित्तसमुट्ठानानञ्‍च रूपानं अधिपतिपच्‍चयेन पच्‍चयो। (१)

नोचित्तो धम्मो चित्तस्स धम्मस्स अधिपतिपच्‍चयेन पच्‍चयो (द्वेपि गमना पठमगमनसदिसं निन्‍नानाकरणं। आरम्मणाधिपति सहजाताधिपति कातब्बा)। (२)

चित्तो च नोचित्तो च धम्मा चित्तस्स धम्मस्स अधिपतिपच्‍चयेन पच्‍चयो… आरम्मणाधिपति (तीणिपि गरुकारम्मणा कातब्बा, आरम्मणाधिपतियेव)।

अनन्तरपच्‍चयादि

७५. चित्तो धम्मो चित्तस्स धम्मस्स अनन्तरपच्‍चयेन पच्‍चयो – पुरिमं पुरिमं चित्तं पच्छिमस्स पच्छिमस्स चित्तस्स अनन्तरपच्‍चयेन पच्‍चयो। (१)

चित्तो धम्मो नोचित्तस्स धम्मस्स अनन्तरपच्‍चयेन पच्‍चयो – पुरिमं पुरिमं चित्तं पच्छिमानं पच्छिमानं नोचित्तानं खन्धानं अनन्तरपच्‍चयेन पच्‍चयो; चित्तं वुट्ठानस्स अनन्तरपच्‍चयेन पच्‍चयो। (२)

चित्तो  धम्मो चित्तस्स च नोचित्तस्स च धम्मस्स अनन्तरपच्‍चयेन पच्‍चयो – पुरिमं पुरिमं चित्तं पच्छिमस्स पच्छिमस्स चित्तस्स सम्पयुत्तकानञ्‍च खन्धानं अनन्तरपच्‍चयेन पच्‍चयो। (३)

७६. नोचित्तो धम्मो नोचित्तस्स धम्मस्स अनन्तरपच्‍चयेन पच्‍चयो – पुरिमा पुरिमा नोचित्ता खन्धा…पे॰… फलसमापत्तिया अनन्तरपच्‍चयेन पच्‍चयो (इमे  द्वे पूरेतुकामेन कातब्बा, पुरिमगमनसदिसं)।

चित्तो च नोचित्तो च धम्मा चित्तस्स धम्मस्स अनन्तरपच्‍चयेन पच्‍चयो – पुरिमं पुरिमं चित्तञ्‍च सम्पयुत्तका च खन्धा पच्छिमस्स पच्छिमस्स चित्तस्स अनन्तरपच्‍चयेन पच्‍चयो। (मूलं पुच्छितब्बं) पुरिमं पुरिमं चित्तञ्‍च सम्पयुत्तका च खन्धा पच्छिमानं पच्छिमानं नोचित्तानं खन्धानं अनन्तरपच्‍चयेन पच्‍चयो – चित्तञ्‍च सम्पयुत्तका च खन्धा वुट्ठानस्स अनन्तरपच्‍चयेन पच्‍चयो। (मूलं पुच्छितब्बं) पुरिमं पुरिमं चित्तञ्‍च सम्पयुत्तका च खन्धा पच्छिमस्स पच्छिमस्स चित्तस्स सम्पयुत्तकानञ्‍च खन्धानं अनन्तरपच्‍चयेन पच्‍चयो। (३)

समनन्तरपच्‍चयेन पच्‍चयो… सहजातपच्‍चयेन पच्‍चयो… अञ्‍ञमञ्‍ञपच्‍चयेन पच्‍चयो (पटिच्‍चवारसदिसा)… निस्सयपच्‍चयेन पच्‍चयो… पञ्‍च (पच्‍चयवारसदिसा)।

उपनिस्सयपच्‍चयो

७७. चित्तो धम्मो चित्तस्स धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो – चित्तं चित्तस्स उपनिस्सयपच्‍चयेन पच्‍चयो… तीणि।

नोचित्तो धम्मो नोचित्तस्स धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो – सद्धं उपनिस्साय दानं देति…पे॰… मानं जप्पेति, दिट्ठिं गण्हाति; सीलं…पे॰… सेनासनं उपनिस्साय दानं देति …पे॰… सङ्घं भिन्दति; सद्धा…पे॰… सेनासनं सद्धाय…पे॰… मग्गस्स, फलसमापत्तिया  उपनिस्सयपच्‍चयेन पच्‍चयो। (१)

नोचित्तो धम्मो चित्तस्स धम्मस्स उपनिस्सयपच्‍चयेन पच्‍चयो (इमे द्वेपि पूरेतुकामेन सब्बत्थ कातब्बा, पठमगमनसदिसं निन्‍नानाकरणं)।

चित्तो  च नोचित्तो च धम्मा चित्तस्स धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो – चित्तञ्‍च सम्पयुत्तका च खन्धा चित्तस्स उपनिस्सयपच्‍चयेन पच्‍चयो… तीणि।

पुरेजातपच्‍चयो

७८. नोचित्तो धम्मो नोचित्तस्स धम्मस्स पुरेजातपच्‍चयेन पच्‍चयो – आरम्मणपुरेजातं, वत्थुपुरेजातं। आरम्मणपुरेजातं – चक्खुं…पे॰… वत्थुं अनिच्‍चतो…पे॰… दोमनस्सं उप्पज्‍जति; दिब्बेन चक्खुना रूपं पस्सति, दिब्बाय सोतधातुया सद्दं सुणाति। रूपायतनं चक्खुविञ्‍ञाणसहगतानं खन्धानं…पे॰… फोट्ठब्बायतनं कायविञ्‍ञाणसहगतानं खन्धानं पुरेजातपच्‍चयेन पच्‍चयो। वत्थुपुरेजातं – चक्खायतनं चक्खुविञ्‍ञाणसहगतानं खन्धानं…पे॰… कायायतनं…पे॰… वत्थु नोचित्तानं खन्धानं पुरेजातपच्‍चयेन पच्‍चयो। (१)

नोचित्तो धम्मो चित्तस्स धम्मस्स पुरेजातपच्‍चयेन पच्‍चयो – आरम्मणपुरेजातं, वत्थुपुरेजातं। आरम्मणपुरेजातं – चक्खुं…पे॰… वत्थुं अनिच्‍चतो…पे॰… दोमनस्सं उप्पज्‍जति; दिब्बेन चक्खुना रूपं पस्सति, दिब्बाय सोतधातुया सद्दं सुणाति। रूपायतनं चक्खुविञ्‍ञाणस्स…पे॰… फोट्ठब्बायतनं कायविञ्‍ञाणस्स…पे॰…। वत्थुपुरेजातं – चक्खायतनं चक्खुविञ्‍ञाणस्स  …पे॰… कायायतनं कायविञ्‍ञाणस्स…पे॰… वत्थु चित्तस्स पुरेजातपच्‍चयेन पच्‍चयो। (२)

नोचित्तो धम्मो चित्तस्स च नोचित्तस्स च धम्मस्स पुरेजातपच्‍चयेन पच्‍चयो – आरम्मणपुरेजातं, वत्थुपुरेजातं। आरम्मणपुरेजातं – चक्खुं…पे॰… वत्थुं अनिच्‍चतो…पे॰… दोमनस्सं  उप्पज्‍जति; दिब्बेन चक्खुना रूपं पस्सति, दिब्बाय सोतधातुया सद्दं सुणाति। रूपायतनं चक्खुविञ्‍ञाणस्स च सम्पयुत्तकानञ्‍च खन्धानं…पे॰… फोट्ठब्बायतनं…पे॰…। वत्थुपुरेजातं – चक्खायतनं चक्खुविञ्‍ञाणस्स सम्पयुत्तकानञ्‍च खन्धानं पुरेजातपच्‍चयेन पच्‍चयो…पे॰… कायायतनं कायविञ्‍ञाणस्स सम्पयुत्तकानञ्‍च खन्धानं…पे॰… वत्थु चित्तस्स च सम्पयुत्तकानञ्‍च खन्धानं पुरेजातपच्‍चयेन पच्‍चयो। (३)

पच्छाजातासेवनपच्‍चया

७९. चित्तो  धम्मो नोचित्तस्स धम्मस्स पच्छाजातपच्‍चयेन पच्‍चयो (संखित्तं)। (१)

नोचित्तो धम्मो नोचित्तस्स धम्मस्स पच्छाजातपच्‍चयेन पच्‍चयो (संखित्तं)। (१)

चित्तो च नोचित्तो च धम्मा नोचित्तस्स धम्मस्स पच्छाजातपच्‍चयेन पच्‍चयो (संखित्तं)। (१)

चित्तो धम्मो चित्तस्स धम्मस्स आसेवनपच्‍चयेन पच्‍चयो… नव।

कम्मपच्‍चयो

८०. नोचित्तो धम्मो नोचित्तस्स धम्मस्स कम्मपच्‍चयेन पच्‍चयो – सहजाता, नानाक्खणिका। सहजाता – नोचित्ता चेतना सम्पयुत्तकानं खन्धानं चित्तसमुट्ठानानञ्‍च रूपानं कम्मपच्‍चयेन पच्‍चयो; पटिसन्धिक्खणे…पे॰…। नानाक्खणिका – नोचित्ता चेतना विपाकानं खन्धानं कटत्ता  च रूपानं कम्मपच्‍चयेन पच्‍चयो। (१)

नोचित्तो धम्मो चित्तस्स धम्मस्स कम्मपच्‍चयेन पच्‍चयो – सहजाता, नानाक्खणिका। सहजाता – नोचित्ता चेतना चित्तस्स कम्मपच्‍चयेन पच्‍चयो; पटिसन्धिक्खणे…पे॰…। नानाक्खणिका – नोचित्ता चेतना विपाकस्स चित्तस्स कम्मपच्‍चयेन पच्‍चयो। (२)

नोचित्तो धम्मो चित्तस्स च नोचित्तस्स च धम्मस्स कम्मपच्‍चयेन पच्‍चयो – सहजाता, नानाक्खणिका। सहजाता – नोचित्ता चेतना सम्पयुत्तकानं खन्धानं चित्तस्स च चित्तसमुट्ठानानञ्‍च रूपानं कम्मपच्‍चयेन पच्‍चयो; पटिसन्धिक्खणे…पे॰…। नानाक्खणिका – नोचित्ता चेतना विपाकानं खन्धानं चित्तस्स च कटत्ता च रूपानं कम्मपच्‍चयेन पच्‍चयो। (३)

विपाकपच्‍चयादि

८१. चित्तो धम्मो नोचित्तस्स धम्मस्स विपाकपच्‍चयेन पच्‍चयो… पञ्‍च… आहारपच्‍चयेन पच्‍चयो… पञ्‍च… इन्द्रियपच्‍चयेन पच्‍चयो… पञ्‍च। नोचित्तो धम्मो नोचित्तस्स धम्मस्स झानपच्‍चयेन पच्‍चयो… तीणि… मग्गपच्‍चयेन पच्‍चयो… तीणि… सम्पयुत्तपच्‍चयेन पच्‍चयो… पञ्‍च।

विप्पयुत्तपच्‍चयो

८२. चित्तो  धम्मो नोचित्तस्स धम्मस्स विप्पयुत्तपच्‍चयेन पच्‍चयो – सहजातं, पच्छाजातं (संखित्तं)। (१)

नोचित्तो धम्मो नोचित्तस्स धम्मस्स विप्पयुत्तपच्‍चयेन पच्‍चयो – सहजातं, पुरेजातं, पच्छाजातं। सहजाता – नोचित्ता खन्धा चित्तसमुट्ठानानं रूपानं विप्पयुत्तपच्‍चयेन  पच्‍चयो; पटिसन्धिक्खणे नोचित्ता खन्धा कटत्तारूपानं…पे॰… नोचित्ता खन्धा वत्थुस्स विप्पयुत्तपच्‍चयेन पच्‍चयो; वत्थु खन्धानं विप्पयुत्तपच्‍चयेन पच्‍चयो। पुरेजातं – चक्खायतनं चक्खुविञ्‍ञाणसहगतानं खन्धानं…पे॰… कायायतनं कायविञ्‍ञाणसहगतानं खन्धानं…पे॰… वत्थु नोचित्तानं खन्धानं विप्पयुत्तपच्‍चयेन पच्‍चयो। पच्छाजाता – नोचित्ता खन्धा पुरेजातस्स इमस्स कायस्स विप्पयुत्तपच्‍चयेन पच्‍चयो। (१)

नोचित्तो धम्मो चित्तस्स धम्मस्स विप्पयुत्तपच्‍चयेन पच्‍चयो – सहजातं, पुरेजातं। सहजातं – पटिसन्धिक्खणे वत्थु चित्तस्स विप्पयुत्तपच्‍चयेन पच्‍चयो। पुरेजातं – चक्खायतनं चक्खुविञ्‍ञाणस्स…पे॰… कायायतनं कायविञ्‍ञाणस्स…पे॰… वत्थु चित्तस्स विप्पयुत्तपच्‍चयेन पच्‍चयो। (२)

नोचित्तो  धम्मो चित्तस्स च नोचित्तस्स च धम्मस्स विप्पयुत्तपच्‍चयेन पच्‍चयो – सहजातं, पुरेजातं। सहजातं – पटिसन्धिक्खणे वत्थु चित्तस्स सम्पयुत्तकानञ्‍च खन्धानं विप्पयुत्तपच्‍चयेन पच्‍चयो। पुरेजातं – चक्खायतनं चक्खुविञ्‍ञाणस्स सम्पयुत्तकानञ्‍च खन्धानं विप्पयुत्तपच्‍चयेन पच्‍चयो…पे॰… कायायतनं कायविञ्‍ञाणस्स सम्पयुत्तकानञ्‍च खन्धानं…पे॰… वत्थु चित्तस्स च सम्पयुत्तकानञ्‍च खन्धानं विप्पयुत्तपच्‍चयेन पच्‍चयो। (३)

चित्तो च नोचित्तो च धम्मा नोचित्तस्स धम्मस्स विप्पयुत्तपच्‍चयेन पच्‍चयो – सहजातं, पच्छाजातं (संखित्तं)। (१)

अत्थिपच्‍चयो

८३. चित्तो धम्मो नोचित्तस्स धम्मस्स अत्थिपच्‍चयेन पच्‍चयो – सहजातं, पच्छाजातं (संखित्तं)। (१)

नोचित्तो धम्मो नोचित्तस्स धम्मस्स  अत्थिपच्‍चयेन पच्‍चयो – सहजातं, पुरेजातं, पच्छाजातं, आहारं, इन्द्रियं (संखित्तं)। (१)

नोचित्तो  धम्मो चित्तस्स धम्मस्स अत्थिपच्‍चयेन पच्‍चयो – सहजातं, पुरेजातं। सहजाता – नोचित्ता खन्धा चित्तस्स अत्थिपच्‍चयेन पच्‍चयो; पटिसन्धिक्खणे…पे॰… पटिसन्धिक्खणे वत्थु चित्तस्स अत्थिपच्‍चयेन पच्‍चयो। पुरेजातं – चक्खुं…पे॰… वत्थुं अनिच्‍चतो…पे॰… (पुरेजातसदिसं, संखित्तं)। (२)

नोचित्तो धम्मो चित्तस्स च नोचित्तस्स च धम्मस्स अत्थिपच्‍चयेन पच्‍चयो – सहजातं, पुरेजातं। सहजातो – नोचित्तो एको खन्धो द्विन्‍नं खन्धानं चित्तस्स च चित्तसमुट्ठानानञ्‍च रूपानं अत्थिपच्‍चयेन पच्‍चयो; पटिसन्धिक्खणे नोचित्तो एको खन्धो…पे॰… पटिसन्धिक्खणे वत्थु चित्तस्स सम्पयुत्तकानञ्‍च खन्धानं अत्थिपच्‍चयेन पच्‍चयो। पुरेजातं – चक्खुं…पे॰… वत्थुं…पे॰… (पुरेजातसदिसं, संखित्तं)। (३)

८४. चित्तो  च नोचित्तो च धम्मा नोचित्तस्स धम्मस्स अत्थिपच्‍चयेन पच्‍चयो – सहजातं, पुरेजातं, पच्छाजातं, आहारं, इन्द्रियं। सहजातो – नोचित्तो एको खन्धो च चित्तञ्‍च द्विन्‍नं खन्धानं चित्तसमुट्ठानानञ्‍च रूपानं अत्थिपच्‍चयेन पच्‍चयो; द्वे खन्धा च…पे॰…। सहजातं – चित्तञ्‍च वत्थुञ्‍च नोचित्तानं खन्धानं अत्थिपच्‍चयेन पच्‍चयो (पटिसन्धिक्खणेपि द्वे)। सहजातं – चित्तञ्‍च सम्पयुत्तका च खन्धा चित्तसमुट्ठानानं रूपानं अत्थिपच्‍चयेन पच्‍चयो। सहजातं – चित्तञ्‍च महाभूता च चित्तसमुट्ठानानं रूपानं अत्थिपच्‍चयेन पच्‍चयो (पटिसन्धिक्खणेपि द्वे)। पच्छाजातं – चित्तञ्‍च सम्पयुत्तका च खन्धा पुरेजातस्स इमस्स कायस्स अत्थिपच्‍चयेन पच्‍चयो। पच्छाजातं – चित्तञ्‍च सम्पयुत्तका  च खन्धा कबळीकारो आहारो च इमस्स कायस्स अत्थिपच्‍चयेन पच्‍चयो। पच्छाजातं – चित्तञ्‍च सम्पयुत्तका च खन्धा रूपजीवितिन्द्रियञ्‍च कटत्तारूपानं अत्थिपच्‍चयेन पच्‍चयो। (१)

१. पच्‍चयानुलोमं

२. सङ्ख्यावारो

सुद्धं

८५. हेतुया तीणि, आरम्मणे नव, अधिपतिया नव, अनन्तरे नव, समनन्तरे नव, सहजाते पञ्‍च, अञ्‍ञमञ्‍ञे पञ्‍च, निस्सये पञ्‍च, उपनिस्सये नव, पुरेजाते तीणि, पच्छाजाते तीणि, आसेवने नव, कम्मे तीणि, विपाके पञ्‍च, आहारे पञ्‍च, इन्द्रिये पञ्‍च, झाने तीणि, मग्गे तीणि, सम्पयुत्ते पञ्‍च, विप्पयुत्ते पञ्‍च, अत्थिया पञ्‍च, नत्थिया नव, विगते नव, अविगते पञ्‍च।

पच्‍चनीयुद्धारो

८६. चित्तो धम्मो चित्तस्स धम्मस्स आरम्मणपच्‍चयेन पच्‍चयो… उपनिस्सयपच्‍चयेन पच्‍चयो। (१)

चित्तो  धम्मो नोचित्तस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पच्छाजातपच्‍चयेन पच्‍चयो। (२)

चित्तो धम्मो चित्तस्स च नोचित्तस्स च धम्मस्स आरम्मणपच्‍चयेन पच्‍चयो… उपनिस्सयपच्‍चयेन पच्‍चयो। (३)

८७. नोचित्तो धम्मो नोचित्तस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन पच्‍चयो… पच्छाजातपच्‍चयेन  पच्‍चयो… कम्मपच्‍चयेन पच्‍चयो… आहारपच्‍चयेन पच्‍चयो… इन्द्रियपच्‍चयेन पच्‍चयो। (१)

नोचित्तो धम्मो चित्तस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन पच्‍चयो… कम्मपच्‍चयेन पच्‍चयो। (२)

नोचित्तो धम्मो चित्तस्स च नोचित्तस्स च धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन पच्‍चयो… कम्मपच्‍चयेन पच्‍चयो। (३)

८८. चित्तो च नोचित्तो च धम्मा चित्तस्स धम्मस्स आरम्मणपच्‍चयेन पच्‍चयो… उपनिस्सयपच्‍चयेन पच्‍चयो। (१)

चित्तो च नोचित्तो च धम्मा नोचित्तस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पच्छाजातपच्‍चयेन पच्‍चयो। (२)

चित्तो  च नोचित्तो च धम्मा चित्तस्स च नोचित्तस्स च धम्मस्स आरम्मणपच्‍चयेन पच्‍चयो… उपनिस्सयपच्‍चयेन पच्‍चयो। (३)

२. पच्‍चयपच्‍चनीयं

२. सङ्ख्यावारो

८९. नहेतुया  नव, नआरम्मणे नव (सब्बत्थ नव), नोअविगते नव।

३. पच्‍चयानुलोमपच्‍चनीयं

९०. हेतुपच्‍चया नआरम्मणे तीणि…पे॰… नसमनन्तरे तीणि, नअञ्‍ञमञ्‍ञे एकं, नउपनिस्सये तीणि (सब्बत्थ तीणि), नमग्गे तीणि, नसम्पयुत्ते एकं, नविप्पयुत्ते तीणि, नोनत्थिया तीणि, नोविगते तीणि।

४. पच्‍चयपच्‍चनीयानुलोमं

९१. नहेतुपच्‍चया  आरम्मणे नव, अधिपतिया नव (अनुलोममातिका कातब्बा)।

चित्तदुकं निट्ठितं।

५७. चेतसिकदुकं

१. पटिच्‍चवारो

१. पच्‍चयानुलोमं

१. विभङ्गवारो

हेतुपच्‍चयो

९२. चेतसिकं  धम्मं पटिच्‍च चेतसिको धम्मो उप्पज्‍जति हेतुपच्‍चया – चेतसिकं एकं खन्धं पटिच्‍च द्वे खन्धा, द्वे खन्धे पटिच्‍च एको खन्धो; पटिसन्धिक्खणे…पे॰…। (१)

चेतसिकं धम्मं पटिच्‍च अचेतसिको धम्मो उप्पज्‍जति हेतुपच्‍चया – चेतसिके खन्धे पटिच्‍च चित्तञ्‍च चित्तसमुट्ठानञ्‍च रूपं; पटिसन्धिक्खणे चेतसिके खन्धे पटिच्‍च चित्तञ्‍च कटत्ता च रूपं। (२)

चेतसिकं  धम्मं पटिच्‍च चेतसिको च अचेतसिको च धम्मा उप्पज्‍जन्ति हेतुपच्‍चया – चेतसिकं एकं खन्धं पटिच्‍च द्वे खन्धा चित्तञ्‍च चित्तसमुट्ठानञ्‍च रूपं, द्वे खन्धे…पे॰… पटिसन्धिक्खणे…पे॰…। (३)

९३. अचेतसिकं धम्मं पटिच्‍च अचेतसिको धम्मो उप्पज्‍जति हेतुपच्‍चया – चित्तं पटिच्‍च चित्तसमुट्ठानं रूपं; पटिसन्धिक्खणे चित्तं पटिच्‍च कटत्तारूपं, चित्तं पटिच्‍च वत्थु, वत्थुं  पटिच्‍च चित्तं, एकं महाभूतं…पे॰… महाभूते पटिच्‍च चित्तसमुट्ठानं रूपं कटत्तारूपं उपादारूपं। (१)

अचेतसिकं धम्मं पटिच्‍च  चेतसिको धम्मो उप्पज्‍जति हेतुपच्‍चया – चित्तं पटिच्‍च सम्पयुत्तका खन्धा; पटिसन्धिक्खणे चित्तं…पे॰… पटिसन्धिक्खणे वत्थुं पटिच्‍च चेतसिका खन्धा। (२)

अचेतसिकं धम्मं पटिच्‍च चेतसिको च अचेतसिको च धम्मा उप्पज्‍जन्ति हेतुपच्‍चया – चित्तं पटिच्‍च सम्पयुत्तका खन्धा चित्तसमुट्ठानञ्‍च रूपं; पटिसन्धिक्खणे चित्तं…पे॰… पटिसन्धिक्खणे वत्थुं पटिच्‍च चित्तञ्‍च सम्पयुत्तका च खन्धा। (३)

९४. चेतसिकञ्‍च अचेतसिकञ्‍च धम्मं पटिच्‍च चेतसिको धम्मो उप्पज्‍जति हेतुपच्‍चया – चेतसिकं एकं खन्धञ्‍च चित्तञ्‍च पटिच्‍च द्वे खन्धा, द्वे खन्धे च…पे॰… पटिसन्धिक्खणे चेतसिकं एकं खन्धञ्‍च चित्तञ्‍च पटिच्‍च द्वे खन्धा, द्वे खन्धे च…पे॰… पटिसन्धिक्खणे चेतसिकं एकं खन्धञ्‍च वत्थुञ्‍च पटिच्‍च द्वे खन्धा, द्वे खन्धे च…पे॰…। (१)

चेतसिकञ्‍च अचेतसिकञ्‍च धम्मं पटिच्‍च अचेतसिको धम्मो उप्पज्‍जति हेतुपच्‍चया – चेतसिके खन्धे च चित्तञ्‍च पटिच्‍च चित्तसमुट्ठानं रूपं, चेतसिके खन्धे च महाभूते च पटिच्‍च चित्तसमुट्ठानं रूपं; पटिसन्धिक्खणे चेतसिके खन्धे च चित्तञ्‍च पटिच्‍च कटत्तारूपं, पटिसन्धिक्खणे चेतसिके खन्धे च महाभूते च पटिच्‍च कटत्तारूपं, पटिसन्धिक्खणे चेतसिके खन्धे च वत्थुञ्‍च पटिच्‍च चित्तं। (२)

चेतसिकञ्‍च अचेतसिकञ्‍च धम्मं पटिच्‍च चेतसिको च अचेतसिको च धम्मा उप्पज्‍जन्ति हेतुपच्‍चया – चेतसिकं एकं खन्धञ्‍च चित्तञ्‍च पटिच्‍च द्वे खन्धा चित्तसमुट्ठानञ्‍च रूपं, द्वे खन्धे च…पे॰… पटिसन्धिक्खणे चेतसिकं एकं खन्धञ्‍च  चित्तञ्‍च पटिच्‍च द्वे खन्धा कटत्ता च रूपं, द्वे खन्धे च…पे॰… पटिसन्धिक्खणे चेतसिकं  एकं खन्धञ्‍च वत्थुञ्‍च पटिच्‍च द्वे खन्धा चित्तञ्‍च, द्वे खन्धे च वत्थुञ्‍च पटिच्‍च एको खन्धो चित्तञ्‍च। (३)

आरम्मणपच्‍चयो

९५. चेतसिकं  धम्मं पटिच्‍च चेतसिको धम्मो उप्पज्‍जति आरम्मणपच्‍चया – चेतसिकं एकं खन्धं पटिच्‍च द्वे खन्धा, द्वे खन्धे…पे॰… पटिसन्धिक्खणे…पे॰…। (१)

चेतसिकं धम्मं पटिच्‍च अचेतसिको धम्मो उप्पज्‍जति आरम्मणपच्‍चया – चेतसिके खन्धे पटिच्‍च चित्तं; पटिसन्धिक्खणे…पे॰…। (२)

चेतसिकं धम्मं पटिच्‍च चेतसिको च अचेतसिको च धम्मा उप्पज्‍जन्ति आरम्मणपच्‍चया – चेतसिकं एकं खन्धं पटिच्‍च द्वे खन्धा चित्तञ्‍च, द्वे खन्धे…पे॰… पटिसन्धिक्खणे…पे॰…। (३)

९६. अचेतसिकं धम्मं पटिच्‍च अचेतसिको धम्मो उप्पज्‍जति आरम्मणपच्‍चया – पटिसन्धिक्खणे वत्थुं पटिच्‍च चित्तं। (१)

अचेतसिकं धम्मं पटिच्‍च चेतसिको धम्मो उप्पज्‍जति आरम्मणपच्‍चया – चित्तं पटिच्‍च सम्पयुत्तका खन्धा; पटिसन्धिक्खणे चित्तं पटिच्‍च सम्पयुत्तका खन्धा, पटिसन्धिक्खणे वत्थुं पटिच्‍च चेतसिका खन्धा। (२)

अचेतसिकं धम्मं पटिच्‍च चेतसिको च अचेतसिको च धम्मा उप्पज्‍जन्ति आरम्मणपच्‍चया – पटिसन्धिक्खणे वत्थुं पटिच्‍च चित्तञ्‍च सम्पयुत्तका च खन्धा। (३)

चेतसिकञ्‍च अचेतसिकञ्‍च धम्मं पटिच्‍च चेतसिको धम्मो उप्पज्‍जति आरम्मणपच्‍चया – चेतसिकं एकं खन्धञ्‍च चित्तञ्‍च पटिच्‍च द्वे खन्धा, द्वे खन्धे च…पे॰… पटिसन्धिक्खणे चेतसिकं एकं  खन्धञ्‍च चित्तञ्‍च पटिच्‍च द्वे खन्धा, द्वे खन्धे च…पे॰… पटिसन्धिक्खणे चेतसिकं एकं खन्धञ्‍च वत्थुञ्‍च पटिच्‍च द्वे खन्धा, द्वे खन्धे च…पे॰…। (१)

चेतसिकञ्‍च  अचेतसिकञ्‍च धम्मं पटिच्‍च अचेतसिको धम्मो उप्पज्‍जति आरम्मणपच्‍चया – पटिसन्धिक्खणे चेतसिके खन्धे च वत्थुञ्‍च पटिच्‍च चित्तं। (२)

चेतसिकञ्‍च  अचेतसिकञ्‍च धम्मं पटिच्‍च चेतसिको च अचेतसिको च धम्मा उप्पज्‍जन्ति आरम्मणपच्‍चया – पटिसन्धिक्खणे चेतसिकं एकं खन्धञ्‍च वत्थुञ्‍च पटिच्‍च द्वे खन्धा चित्तञ्‍च, द्वे खन्धे च…पे॰…। (३)

अधिपतिपच्‍चयो

९७. चेतसिकं धम्मं पटिच्‍च चेतसिको धम्मो उप्पज्‍जति अधिपतिपच्‍चया (संखित्तं)।

१. पच्‍चयानुलोमं

२. सङ्ख्यावारो

सुद्धं

९८. हेतुया नव, आरम्मणे नव, अधिपतिया नव, अनन्तरे नव, समनन्तरे नव, सहजाते नव, अञ्‍ञमञ्‍ञे नव, निस्सये नव, उपनिस्सये नव, पुरेजाते पञ्‍च, आसेवने पञ्‍च, कम्मे नव (सब्बत्थ नव), अविगते नव।

२. पच्‍चयपच्‍चनीयं

१. विभङ्गवारो

नहेतुपच्‍चयो

९९. चेतसिकं धम्मं पटिच्‍च चेतसिको धम्मो उप्पज्‍जति नहेतुपच्‍चया – अहेतुकं चेतसिकं एकं खन्धं पटिच्‍च द्वे खन्धा, द्वे खन्धे…पे॰… अहेतुकपटिसन्धिक्खणे…पे॰… विचिकिच्छासहगते  उद्धच्‍चसहगते खन्धे पटिच्‍च विचिकिच्छासहगतो उद्धच्‍चसहगतो मोहो। (१)

चेतसिकं धम्मं पटिच्‍च अचेतसिको धम्मो उप्पज्‍जति नहेतुपच्‍चया – अहेतुके चेतसिके खन्धे पटिच्‍च चित्तञ्‍च चित्तसमुट्ठानञ्‍च रूपं; अहेतुकपटिसन्धिक्खणे…पे॰…। (२)

चेतसिकं धम्मं पटिच्‍च चेतसिको च अचेतसिको च धम्मा उप्पज्‍जन्ति नहेतुपच्‍चया – अहेतुकं चेतसिकं एकं खन्धं पटिच्‍च द्वे खन्धा चित्तञ्‍च चित्तसमुट्ठानञ्‍च रूपं, द्वे खन्धे…पे॰… अहेतुकपटिसन्धिक्खणे  …पे॰…। (३)

१००. अचेतसिकं  धम्मं पटिच्‍च अचेतसिको धम्मो उप्पज्‍जति नहेतुपच्‍चया – अहेतुकं चित्तं पटिच्‍च चित्तसमुट्ठानं रूपं; अहेतुकपटिसन्धिक्खणे चित्तं पटिच्‍च कटत्तारूपं, चित्तं पटिच्‍च वत्थु, वत्थुं पटिच्‍च चित्तं, एकं महाभूतं…पे॰… असञ्‍ञसत्तानं एकं महाभूतं…पे॰…। (१)

अचेतसिकं धम्मं पटिच्‍च चेतसिको धम्मो उप्पज्‍जति नहेतुपच्‍चया – अहेतुकं चित्तं पटिच्‍च सम्पयुत्तका खन्धा; अहेतुकपटिसन्धिक्खणे चित्तं पटिच्‍च सम्पयुत्तका खन्धा, अहेतुकपटिसन्धिक्खणे वत्थुं पटिच्‍च चेतसिका खन्धा, विचिकिच्छासहगतं उद्धच्‍चसहगतं चित्तं पटिच्‍च विचिकिच्छासहगतो उद्धच्‍चसहगतो मोहो। (२)

अचेतसिकं धम्मं पटिच्‍च चेतसिको च अचेतसिको च धम्मा उप्पज्‍जन्ति नहेतुपच्‍चया – अहेतुकं चित्तं पटिच्‍च सम्पयुत्तका खन्धा चित्तसमुट्ठानञ्‍च रूपं; अहेतुकपटिसन्धिक्खणे चित्तं पटिच्‍च सम्पयुत्तका खन्धा कटत्ता च रूपं, अहेतुकपटिसन्धिक्खणे वत्थुं पटिच्‍च चित्तञ्‍च सम्पयुत्तका च खन्धा। (३)

१०१. चेतसिकञ्‍च अचेतसिकञ्‍च धम्मं पटिच्‍च चेतसिको धम्मो उप्पज्‍जति नहेतुपच्‍चया – अहेतुकं चेतसिकं एकं खन्धञ्‍च चित्तञ्‍च पटिच्‍च द्वे खन्धा, द्वे खन्धे च…पे॰… अहेतुकपटिसन्धिक्खणे चेतसिकं एकं खन्धञ्‍च चित्तञ्‍च पटिच्‍च द्वे खन्धा, द्वे  खन्धे  च…पे॰… अहेतुकपटिसन्धिक्खणे चेतसिकं एकं खन्धञ्‍च वत्थुञ्‍च पटिच्‍च द्वे खन्धा, द्वे खन्धे च…पे॰… विचिकिच्छासहगते उद्धच्‍चसहगते खन्धे च चित्तञ्‍च पटिच्‍च विचिकिच्छासहगतो उद्धच्‍चसहगतो मोहो। (१)

चेतसिकञ्‍च अचेतसिकञ्‍च धम्मं पटिच्‍च अचेतसिको धम्मो उप्पज्‍जति नहेतुपच्‍चया – अहेतुके चेतसिके खन्धे च चित्तञ्‍च पटिच्‍च चित्तसमुट्ठानं रूपं, अहेतुके चेतसिके खन्धे च महाभूते च पटिच्‍च चित्तसमुट्ठानं रूपं; अहेतुकपटिसन्धिक्खणे चेतसिके खन्धे च चित्तञ्‍च पटिच्‍च कटत्तारूपं, अहेतुकपटिसन्धिक्खणे चेतसिके खन्धे च महाभूते च पटिच्‍च कटत्तारूपं, अहेतुकपटिसन्धिक्खणे चेतसिके खन्धे च वत्थुञ्‍च पटिच्‍च चित्तं। (२)

चेतसिकञ्‍च अचेतसिकञ्‍च धम्मं पटिच्‍च चेतसिको च अचेतसिको च धम्मा उप्पज्‍जन्ति नहेतुपच्‍चया – अहेतुकं चेतसिकं एकं खन्धञ्‍च चित्तञ्‍च पटिच्‍च  द्वे खन्धा चित्तसमुट्ठानञ्‍च रूपं; अहेतुकपटिसन्धिक्खणे चेतसिकं एकं खन्धञ्‍च चित्तञ्‍च पटिच्‍च द्वे खन्धा कटत्ता च रूपं, अहेतुकपटिसन्धिक्खणे चेतसिकं एकं खन्धञ्‍च वत्थुञ्‍च पटिच्‍च द्वे खन्धा चित्तञ्‍च, द्वे खन्धे च…पे॰…। (३)

नआरम्मणपच्‍चयो

१०२. चेतसिकं धम्मं पटिच्‍च अचेतसिको धम्मो उप्पज्‍जति नआरम्मणपच्‍चया – चेतसिके खन्धे पटिच्‍च चित्तसमुट्ठानं रूपं; पटिसन्धिक्खणे…पे॰…। (१)

अचेतसिकं धम्मं पटिच्‍च अचेतसिको धम्मो उप्पज्‍जति नआरम्मणपच्‍चया – चित्तं पटिच्‍च चित्तसमुट्ठानं रूपं; पटिसन्धिक्खणे  …पे॰… (याव असञ्‍ञसत्ता)। (१)

चेतसिकञ्‍च अचेतसिकञ्‍च धम्मं पटिच्‍च अचेतसिको धम्मो उप्पज्‍जति नआरम्मणपच्‍चया – चेतसिके खन्धे च चित्तञ्‍च पटिच्‍च चित्तसमुट्ठानं रूपं, चेतसिके खन्धे च महाभूते च पटिच्‍च चित्तसमुट्ठानं रूपं (पटिसन्धिक्खणे द्वेपि कातब्बा, संखित्तं)।

२. पच्‍चयपच्‍चनीयं

२. सङ्ख्यावारो

सुद्धं

१०३. नहेतुया  नव, नआरम्मणे तीणि, नअधिपतिया नव, नअनन्तरे तीणि, नसमनन्तरे तीणि, नअञ्‍ञमञ्‍ञे तीणि, नउपनिस्सये तीणि, नपुरेजाते नव, नपच्छाजाते नव, नआसेवने नव, नकम्मे चत्तारि, नविपाके नव, नआहारे एकं, नइन्द्रिये एकं, नझाने छ, नमग्गे नव, नसम्पयुत्ते तीणि, नविप्पयुत्ते छ, नोनत्थिया तीणि, नोविगते तीणि।

३. पच्‍चयानुलोमपच्‍चनीयं

१०४. हेतुपच्‍चया नआरम्मणे तीणि, नअधिपतिया नव (संखित्तं)।

४. पच्‍चयपच्‍चनीयानुलोमं

१०५. नहेतुपच्‍चया  आरम्मणे नव, अनन्तरे नव…पे॰… पुरेजाते पञ्‍च, आसेवने पञ्‍च, कम्मे नव (सब्बत्थ नव), मग्गे तीणि…पे॰… अविगते नव।

२. सहजातवारो

(सहजातवारोपि पटिच्‍चवारसदिसो।)

३. पच्‍चयवारो

१. पच्‍चयानुलोमं

१. विभङ्गवारो

हेतुपच्‍चयो

१०६. चेतसिकं  धम्मं पच्‍चया चेतसिको धम्मो उप्पज्‍जति हेतुपच्‍चया… तीणि (पटिच्‍चसदिसा)।

अचेतसिकं धम्मं पच्‍चया अचेतसिको धम्मो  उप्पज्‍जति हेतुपच्‍चया – चित्तं पच्‍चया चित्तसमुट्ठानं रूपं, वत्थुं पच्‍चया चित्तं; पटिसन्धिक्खणे चित्तं पच्‍चया कटत्तारूपं, चित्तं पच्‍चया वत्थु, वत्थुं पच्‍चया चित्तं, एकं महाभूतं…पे॰…। (१)

अचेतसिकं धम्मं पच्‍चया चेतसिको धम्मो उप्पज्‍जति हेतुपच्‍चया – चित्तं पच्‍चया सम्पयुत्तका खन्धा, वत्थुं पच्‍चया चेतसिका खन्धा (पटिसन्धिक्खणे द्वेपि कातब्बा)। (२)

अचेतसिकं धम्मं पच्‍चया चेतसिको च अचेतसिको च धम्मा उप्पज्‍जन्ति हेतुपच्‍चया – चित्तं पच्‍चया सम्पयुत्तका खन्धा चित्तसमुट्ठानञ्‍च रूपं, वत्थुं पच्‍चया चित्तञ्‍च सम्पयुत्तका च खन्धा (पटिसन्धिक्खणे द्वेपि कातब्बा)। (३)

१०७. चेतसिकञ्‍च अचेतसिकञ्‍च धम्मं पच्‍चया चेतसिको धम्मो उप्पज्‍जति हेतुपच्‍चया – चेतसिकं एकं खन्धञ्‍च चित्तञ्‍च पच्‍चया द्वे खन्धा, द्वे खन्धे च…पे॰… चेतसिकं एकं खन्धञ्‍च वत्थुञ्‍च पच्‍चया द्वे खन्धा, द्वे खन्धे च…पे॰… (पटिसन्धिक्खणे द्वेपि कातब्बा)। (१)

चेतसिकञ्‍च  अचेतसिकञ्‍च धम्मं पच्‍चया अचेतसिको धम्मो उप्पज्‍जति हेतुपच्‍चया – चेतसिके खन्धे च चित्तञ्‍च पच्‍चया चित्तसमुट्ठानं रूपं, चेतसिके खन्धे च महाभूते  च पच्‍चया चित्तसमुट्ठानं रूपं, चेतसिके खन्धे च वत्थुञ्‍च पच्‍चया चित्तं (पटिसन्धिक्खणे तीणिपि कातब्बा)। (२)

चेतसिकञ्‍च अचेतसिकञ्‍च धम्मं पच्‍चया चेतसिको च अचेतसिको च धम्मा उप्पज्‍जन्ति हेतुपच्‍चया – चेतसिकं एकं खन्धञ्‍च चित्तञ्‍च पच्‍चया द्वे खन्धा चित्तसमुट्ठानञ्‍च रूपं, द्वे खन्धे च…पे॰… चेतसिकं एकं  खन्धञ्‍च वत्थुञ्‍च पच्‍चया द्वे खन्धा चित्तञ्‍च, द्वे खन्धे च…पे॰… (पटिसन्धिक्खणे द्वेपि कातब्बा)। (३)

आरम्मणपच्‍चयो

१०८. चेतसिकं धम्मं पच्‍चया चेतसिको धम्मो उप्पज्‍जति आरम्मणपच्‍चया… तीणि (पटिच्‍चसदिसा)।

अचेतसिकं धम्मं पच्‍चया अचेतसिको धम्मो उप्पज्‍जति आरम्मणपच्‍चया – चक्खायतनं पच्‍चया चक्खुविञ्‍ञाणं…पे॰… कायायतनं पच्‍चया कायविञ्‍ञाणं, वत्थुं पच्‍चया चित्तं; पटिसन्धिक्खणे…पे॰…। (१)

अचेतसिकं धम्मं पच्‍चया चेतसिको धम्मो उप्पज्‍जति आरम्मणपच्‍चया – चक्खायतनं पच्‍चया चक्खुविञ्‍ञाणसहगता खन्धा…पे॰… कायायतनं पच्‍चया…पे॰… चित्तं पच्‍चया सम्पयुत्तका खन्धा, वत्थुं पच्‍चया चेतसिका खन्धा (पटिसन्धिक्खणे द्वेपि कातब्बा)। (२)

अचेतसिकं धम्मं पच्‍चया चेतसिको च अचेतसिको च धम्मा उप्पज्‍जन्ति आरम्मणपच्‍चया – चक्खायतनं पच्‍चया चक्खुविञ्‍ञाणं सम्पयुत्तका च खन्धा…पे॰… कायायतनं पच्‍चया…पे॰… वत्थुं पच्‍चया चित्तं सम्पयुत्तका च खन्धा (पटिसन्धिक्खणे एकं)। (३)

१०९. चेतसिकञ्‍च अचेतसिकञ्‍च धम्मं पच्‍चया चेतसिको धम्मो उप्पज्‍जति आरम्मणपच्‍चया – चक्खुविञ्‍ञाणसहगतं एकं खन्धञ्‍च चक्खुविञ्‍ञाणञ्‍च पच्‍चया द्वे खन्धा, द्वे खन्धे च…पे॰… चक्खुविञ्‍ञाणसहगतं एकं खन्धञ्‍च चक्खायतनञ्‍च पच्‍चया द्वे खन्धा, द्वे खन्धे च…पे॰… कायविञ्‍ञाणसहगतं…पे॰… चेतसिकं एकं खन्धञ्‍च चित्तञ्‍च पच्‍चया द्वे खन्धा, द्वे खन्धे च…पे॰… चेतसिकं एकं खन्धञ्‍च वत्थुञ्‍च  पच्‍चया द्वे खन्धा, द्वे खन्धे च…पे॰… (पटिसन्धिक्खणे द्वे)। (१)

चेतसिकञ्‍च  अचेतसिकञ्‍च धम्मं पच्‍चया अचेतसिको धम्मो उप्पज्‍जति आरम्मणपच्‍चया – चक्खुविञ्‍ञाणसहगते खन्धे च चक्खायतनञ्‍च पच्‍चया चक्खुविञ्‍ञाणं…पे॰… कायविञ्‍ञाणसहगते…पे॰… चेतसिके खन्धे च वत्थुञ्‍च पच्‍चया चित्तं (पटिसन्धिक्खणे एकं)। (२)

चेतसिकञ्‍च अचेतसिकञ्‍च धम्मं पच्‍चया चेतसिको च अचेतसिको च धम्मा उप्पज्‍जन्ति आरम्मणपच्‍चया – चक्खुविञ्‍ञाणसहगतं एकं खन्धञ्‍च चक्खायतनञ्‍च पच्‍चया द्वे खन्धा चक्खुविञ्‍ञाणञ्‍च, द्वे खन्धे च…पे॰… चेतसिकं एकं खन्धञ्‍च वत्थुञ्‍च पच्‍चया द्वे खन्धा चित्तञ्‍च, द्वे खन्धे च…पे॰… (पटिसन्धिक्खणे एकं, संखित्तं)। (३)

१. पच्‍चयानुलोमं

२. सङ्ख्यावारो

११०. हेतुया नव, आरम्मणे नव, अधिपतिया नव (सब्बत्थ नव), पुरेजाते नव, आसेवने नव…पे॰… अविगते नव।

२. पच्‍चयपच्‍चनीयं

१. विभङ्गवारो

नहेतुपच्‍चयो

१११. चेतसिकं धम्मं पच्‍चया चेतसिको धम्मो उप्पज्‍जति नहेतुपच्‍चया – अहेतुकं चेतसिकं (संखित्तं)।

(नव पञ्हा पञ्‍चविञ्‍ञाणम्पि यथा आरम्मणपच्‍चया एवं कातब्बं, तीसुयेव मोहो। सब्बे पञ्हा पवत्तिपटिसन्धिया कातब्बा असम्मोहन्तेन।)

२. पच्‍चयपच्‍चनीयं

२. सङ्ख्यावारो

सुद्धं

११२. नहेतुया  नव, नआरम्मणे तीणि, नअधिपतिया नव, नअनन्तरे तीणि, नसमनन्तरे तीणि, नअञ्‍ञमञ्‍ञे तीणि, नउपनिस्सये तीणि, नपुरेजाते नव, नपच्छाजाते नव, नआसेवने नव, नकम्मे चत्तारि, नविपाके नव, नआहारे एकं, नइन्द्रिये एकं, नझाने  नव, नमग्गे नव, नसम्पयुत्ते तीणि, नविप्पयुत्ते छ, नोनत्थिया तीणि, नोविगते तीणि।

३. पच्‍चयानुलोमपच्‍चनीयं

११३. हेतुपच्‍चया नआरम्मणे तीणि, नअधिपतिया नव (संखित्तं)।

४. पच्‍चयपच्‍चनीयानुलोमं

११४. नहेतुपच्‍चया आरम्मणे नव, अनन्तरे नव (सब्बत्थ नव), मग्गे तीणि…पे॰… अविगते नव।

४. निस्सयवारो

(निस्सयवारो पच्‍चयवारसदिसो।)

५. संसट्ठवारो

१. पच्‍चयानुलोमं

१. विभङ्गवारो

हेतुपच्‍चयो

११५. चेतसिकं  धम्मं संसट्ठो चेतसिको धम्मो उप्पज्‍जति हेतुपच्‍चया – चेतसिकं एकं खन्धं संसट्ठा द्वे खन्धा, द्वे खन्धे…पे॰… पटिसन्धिक्खणे…पे॰…। (१)

चेतसिकं धम्मं संसट्ठो अचेतसिको धम्मो उप्पज्‍जति हेतुपच्‍चया – चेतसिको खन्धे संसट्ठं चित्तं; पटिसन्धिक्खणे…पे॰…। (२)

चेतसिकं धम्मं संसट्ठो चेतसिको च अचेतसिको च धम्मा उप्पज्‍जन्ति हेतुपच्‍चया – चेतसिकं एकं खन्धं संसट्ठा द्वे खन्धा चित्तञ्‍च, द्वे खन्धे…पे॰… पटिसन्धिक्खणे…पे॰…। (३)

अचेतसिकं धम्मं संसट्ठो चेतसिको धम्मो उप्पज्‍जति हेतुपच्‍चया – चित्तं संसट्ठा सम्पयुत्तका खन्धा; पटिसन्धिक्खणे…पे॰…। (१)

चेतसिकञ्‍च  अचेतसिकञ्‍च धम्मं संसट्ठो चेतसिको धम्मो उप्पज्‍जति हेतुपच्‍चया – चेतसिकं एकं खन्धञ्‍च चित्तञ्‍च संसट्ठा द्वे खन्धा, द्वे खन्धे च…पे॰… पटिसन्धिक्खणे…पे॰…। (१) (संखित्तं)।

१. पच्‍चयानुलोमं

२. सङ्ख्यावारो

११६. हेतुया  पञ्‍च, आरम्मणे पञ्‍च, अधिपतिया पञ्‍च (सब्बत्थ पञ्‍च), अविगते पञ्‍च।

२. पच्‍चयपच्‍चनीयं

१. विभङ्गवारो

११७. चेतसिकं  धम्मं संसट्ठो चेतसिको धम्मो उप्पज्‍जति नहेतुपच्‍चया (एवं पञ्‍चपि पञ्हा कातब्बा, तीणियेव मोहो। संखित्तं)।

२. पच्‍चयपच्‍चनीयं

२. सङ्ख्यावारो

११८. नहेतुया पञ्‍च, नअधिपतिया पञ्‍च, नपुरेजाते पञ्‍च, नपच्छाजाते पञ्‍च, नआसेवने पञ्‍च, नकम्मे तीणि, नविपाके पञ्‍च, नझाने पञ्‍च, नमग्गे पञ्‍च, नविप्पयुत्ते पञ्‍च।

६. सम्पयुत्तवारो

(एवं इतरे द्वे गणनापि सम्पयुत्तवारोपि कातब्बो।)

७. पञ्हावारो

१. पच्‍चयानुलोमं

१. विभङ्गवारो

हेतुपच्‍चयो

११९. चेतसिको  धम्मो चेतसिकस्स धम्मस्स हेतुपच्‍चयेन पच्‍चयो – चेतसिका हेतू सम्पयुत्तकानं खन्धानं हेतुपच्‍चयेन पच्‍चयो; पटिसन्धिक्खणे…पे॰…। (१)

चेतसिको धम्मो अचेतसिकस्स धम्मस्स हेतुपच्‍चयेन पच्‍चयो – चेतसिका हेतू चित्तस्स चित्तसमुट्ठानानञ्‍च रूपानं हेतुपच्‍चयेन पच्‍चयो; पटिसन्धिक्खणे…पे॰…। (२)

चेतसिको  धम्मो चेतसिकस्स च अचेतसिकस्स च धम्मस्स हेतुपच्‍चयेन पच्‍चयो – चेतसिका हेतू सम्पयुत्तकानं खन्धानं चित्तस्स च चित्तसमुट्ठानानञ्‍च रूपानं हेतुपच्‍चयेन पच्‍चयो; पटिसन्धिक्खणे…पे॰…। (३)

आरम्मणपच्‍चयो

१२०. चेतसिको धम्मो चेतसिकस्स धम्मस्स आरम्मणपच्‍चयेन पच्‍चयो – चेतसिके खन्धे आरब्भ चेतसिका खन्धा उप्पजन्ति। (मूलं पुच्छितब्बं) चेतसिके खन्धे आरब्भ चित्तं उप्पज्‍जति। (मूलं पुच्छितब्बं) चेतसिके खन्धे आरब्भ चेतसिका खन्धा च चित्तञ्‍च उप्पज्‍जन्ति। (३)

१२१. अचेतसिको धम्मो अचेतसिकस्स धम्मस्स आरम्मणपच्‍चयेन पच्‍चयो – अरिया मग्गा वुट्ठहित्वा…पे॰… फलं पच्‍चवेक्खन्ति, निब्बानं पच्‍चवेक्खन्ति। निब्बानं गोत्रभुस्स, वोदानस्स, मग्गस्स, फलस्स, आवज्‍जनाय आरम्मणपच्‍चयेन पच्‍चयो; चक्खुं…पे॰… वत्थुं अचेतसिके खन्धे अनिच्‍चतो…पे॰… विपस्सति अस्सादेति अभिनन्दति, तं आरब्भ चित्तं उप्पज्‍जति। दिब्बेन चक्खुना रूपं पस्सति, दिब्बाय सोतधातुया सद्दं सुणाति। चेतोपरियञाणेन अचेतसिकचित्तसमङ्गिस्स चित्तं जानाति, आकासानञ्‍चायतनं…पे॰… आकिञ्‍चञ्‍ञायतनं…पे॰… रूपायतनं चक्खुविञ्‍ञाणस्स…पे॰… फोट्ठब्बायतनं कायविञ्‍ञाणस्स…पे॰… अचेतसिका खन्धा इद्धिविधञाणस्स, चेतोपरियञाणस्स, पुब्बेनिवासानुस्सतिञाणस्स, अनागतंसञाणस्स, आवज्‍जनाय आरम्मणपच्‍चयेन पच्‍चयो। (१)

अचेतसिको धम्मो चेतसिकस्स धम्मस्स आरम्मणपच्‍चयेन पच्‍चयो – अरिया मग्गा वुट्ठहित्वा…पे॰… निब्बानं पच्‍चवेक्खन्ति (पठमगमनसदिसं); चक्खुं…पे॰… वत्थुं अचेतसिके खन्धे अनिच्‍चतो…पे॰… दोमनस्सं उप्पज्‍जति; दिब्बेन चक्खुना रूपं पस्सति, दिब्बाय सोतधातुया सद्दं सुणाति। चेतोपरियञाणेन अचेतसिकचित्तसमङ्गिस्स चित्तं जानाति, आकासानञ्‍चायतनं…पे॰… आकिञ्‍चञ्‍ञायतनं नेवसञ्‍ञानासञ्‍ञायतनस्स…पे॰… रूपायतनं चक्खुविञ्‍ञाणसहगतानं खन्धानं…पे॰… फोट्ठब्बायतनं कायविञ्‍ञाणसहगतानं खन्धानं…पे॰… अचेतसिका खन्धा इद्धिविधञाणस्स, चेतोपरियञाणस्स, पुब्बेनिवासानुस्सतिञाणस्स, अनागतंसञाणस्स, आवज्‍जनाय आरम्मणपच्‍चयेन पच्‍चयो। (२)

अचेतसिको  धम्मो चेतसिकस्स  च अचेतसिकस्स च धम्मस्स आरम्मणपच्‍चयेन पच्‍चयो – अरिया मग्गा वुट्ठहित्वा…पे॰… निब्बानं पच्‍चवेक्खन्ति (पठमगमनसदिसं); चक्खुं…पे॰… वत्थुं अचेतसिके खन्धे अनिच्‍चतो…पे॰… विपस्सति अस्सादेति अभिनन्दति, तं आरब्भ चित्तञ्‍च सम्पयुत्तका च खन्धा उप्पज्‍जन्ति। दिब्बेन चक्खुना रूपं पस्सति…पे॰… रूपायतनं चक्खुविञ्‍ञाणस्स सम्पयुत्तकानञ्‍च खन्धानं आरम्मणपच्‍चयेन पच्‍चयो…पे॰… फोट्ठब्बायतनं कायविञ्‍ञाणस्स सम्पयुत्तकानञ्‍च खन्धानं…पे॰… अचेतसिका खन्धा इद्धिविधञाणस्स, चेतोपरियञाणस्स, पुब्बेनिवासानुस्सतिञाणस्स, अनागतंसञाणस्स, आवज्‍जनाय आरम्मणपच्‍चयेन पच्‍चयो। (३)

१२२. चेतसिको च अचेतसिको च धम्मा चेतसिकस्स धम्मस्स आरम्मणपच्‍चयेन पच्‍चयो – चेतसिके खन्धे च चित्तञ्‍च आरब्भ चेतसिका खन्धा उप्पज्‍जन्ति। (मूलं पुच्छितब्बं)  चेतसिके खन्धे च चित्तञ्‍च आरब्भ चित्तं उप्पज्‍जति। (मूलं पुच्छितब्बं) चेतसिके खन्धे च चित्तञ्‍च आरब्भ चेतसिका खन्धा च चित्तञ्‍च उप्पज्‍जन्ति। (३)

अधिपतिपच्‍चयो

१२३. चेतसिको धम्मो चेतसिकस्स धम्मस्स अधिपतिपच्‍चयेन पच्‍चयो – आरम्मणाधिपति, सहजाताधिपति। आरम्मणाधिपति – चेतसिके खन्धे गरुं कत्वा चेतसिका खन्धा उप्पज्‍जन्ति। सहजाताधिपति – चेतसिकाधिपति सम्पयुत्तकानं खन्धानं अधिपतिपच्‍चयेन पच्‍चयो। (मूलं पुच्छितब्बं) आरम्मणाधिपति – चेतसिके खन्धे गरुं कत्वा चित्तं उप्पज्‍जति। सहजाताधिपति – चेतसिकाधिपति चित्तस्स चित्तसमुट्ठानानञ्‍च रूपानं अधिपतिपच्‍चयेन पच्‍चयो। (मूलं पुच्छितब्बं ) आरम्मणाधिपति – चेतसिके खन्धे गरुं कत्वा चेतसिका खन्धा च चित्तञ्‍च उप्पज्‍जन्ति। सहजाताधिपति – चेतसिकाधिपति सम्पयुत्तकानं खन्धानं चित्तस्स च चित्तसमुट्ठानानञ्‍च रूपानं अधिपतिपच्‍चयेन पच्‍चयो। (३)

१२४. अचेतसिको धम्मो अचेतसिकस्स धम्मस्स अधिपतिपच्‍चयेन पच्‍चयो – आरम्मणाधिपति, सहजाताधिपति। आरम्मणाधिपति – अरिया मग्गा वुट्ठहित्वा…पे॰… निब्बानं गरुं कत्वा पच्‍चवेक्खन्ति, निब्बानं गोत्रभुस्स, वोदानस्स। मग्गस्स, फलस्स अधिपतिपच्‍चयेन पच्‍चयो; चक्खुं …पे॰… वत्थुं अचेतसिके खन्धे गरुं कत्वा अस्सादेति अभिनन्दति, तं गरुं कत्वा चित्तं उप्पज्‍जति। सहजाताधिपति – अचेतसिकाधिपति चित्तसमुट्ठानानं रूपानं अधिपतिपच्‍चयेन पच्‍चयो। (१)

अचेतसिको धम्मो चेतसिकस्स धम्मस्स अधिपतिपच्‍चयेन पच्‍चयो – आरम्मणाधिपति, सहजाताधिपति। आरम्मणाधिपति – अरिया मग्गा वुट्ठहित्वा…पे॰… निब्बानं गरुं कत्वा…पे॰… (पठमगमनसदिसं); चक्खुं…पे॰… वत्थुं अचेतसिके खन्धे गरुं कत्वा अस्सादेति अभिनन्दति, तं गरुं कत्वा रागो उप्पज्‍जति, दिट्ठि उप्पज्‍जति। सहजाताधिपति – अचेतसिकाधिपति सम्पयुत्तकानं खन्धानं अधिपतिपच्‍चयेन पच्‍चयो। (२)

अचेतसिको धम्मो चेतसिकस्स च अचेतसिकस्स च धम्मस्स अधिपतिपच्‍चयेन पच्‍चयो  – आरम्मणाधिपति, सहजाताधिपति। आरम्मणाधिपति – अरिया मग्गा वुट्ठहित्वा…पे॰… निब्बानं…पे॰… (पठमगमनं) अचेतसिके खन्धे गरुं कत्वा अस्सादेति अभिनन्दति, तं गरुं कत्वा चेतसिका खन्धा च चित्तञ्‍च उप्पज्‍जन्ति। सहजाताधिपति  – अचेतसिकाधिपति सम्पयुत्तकानं खन्धानं चित्तसमुट्ठानानञ्‍च रूपानं अधिपतिपच्‍चयेन पच्‍चयो। (३)

चेतसिको च अचेतसिको च धम्मा चेतसिकस्स धम्मस्स अधिपतिपच्‍चयेन पच्‍चयो – आरम्मणाधिपति… तीणि (आरम्मणाधिपतियेव)।

अनन्तरपच्‍चयादि

१२५. चेतसिको धम्मो चेतसिकस्स धम्मस्स अनन्तरपच्‍चयेन पच्‍चयो – पुरिमा पुरिमा चेतसिका खन्धा पच्छिमानं पच्छिमानं चेतसिकानं खन्धानं अनन्तरपच्‍चयेन पच्‍चयो। (मूलं पुच्छितब्बं) पुरिमा पुरिमा चेतसिका खन्धा पच्छिमस्स पच्छिमस्स चित्तस्स अनन्तरपच्‍चयेन पच्‍चयो। (मूलं पुच्छितब्बं) पुरिमा पुरिमा चेतसिका खन्धा पच्छिमानं पच्छिमानं चेतसिकानं खन्धानं चित्तस्स च अनन्तरपच्‍चयेन पच्‍चयो। (३)

१२६. अचेतसिको धम्मो अचेतसिकस्स धम्मस्स अनन्तरपच्‍चयेन पच्‍चयो – पुरिमं पुरिमं चित्तं पच्छिमस्स पच्छिमस्स चित्तस्स अनन्तरपच्‍चयेन पच्‍चयो; अनुलोमं गोत्रभुस्स…पे॰… फलसमापत्तिया अनन्तरपच्‍चयेन पच्‍चयो। (१)

अचेतसिको  धम्मो चेतसिकस्स धम्मस्स अनन्तरपच्‍चयेन पच्‍चयो (एवं तीणि कातब्बानि, पठमगमनसदिसं। पूरित्वा कातब्बं, निन्‍नानाकरणं)।

चेतसिको च अचेतसिको च धम्मा चेतसिकस्स धम्मस्स अनन्तरपच्‍चयेन पच्‍चयो… तीणि (आवज्‍जनापि वुट्ठानम्पि नत्थि)।

समनन्तरपच्‍चयेन पच्‍चयो… नव, सहजातपच्‍चयेन पच्‍चयो… नव (पटिच्‍चवारसदिसं), अञ्‍ञमञ्‍ञपच्‍चयेन पच्‍चयो… नव (पटिच्‍चवारसदिसं), निस्सयपच्‍चयेन पच्‍चयो… नव  (पच्‍चयवारसदिसं)।

उपनिस्सयपच्‍चयो

१२७. चेतसिको धम्मो चेतसिकस्स धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो – चेतसिका खन्धा चेतसिकानं खन्धानं उपनिस्सयपच्‍चयेन पच्‍चयो। (मूलं पुच्छितब्बं, तीणि उपनिस्सया) चेतसिका खन्धा चित्तस्स उपनिस्सयपच्‍चयेन पच्‍चयो। (मूलं पुच्छितब्बं, तीणि उपनिस्सया) चेतसिका खन्धा चेतसिकानं खन्धानं चित्तस्स च उपनिस्सयपच्‍चयेन पच्‍चयो। (३)

१२८. अचेतसिको धम्मो अचेतसिकस्स धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो – उतुं… भोजनं… सेनासनं चित्तं उपनिस्साय दानं देति…पे॰… सङ्घं भिन्दति; उतुं… भोजनं… सेनासनं चित्तं सद्धाय…पे॰… पञ्‍ञाय… रागस्स…पे॰… पत्थनाय कायिकस्स सुखस्स, कायिकस्स दुक्खस्स, मग्गस्स, फलसमापत्तिया उपनिस्सयपच्‍चयेन पच्‍चयो। (१)

अचेतसिको धम्मो चेतसिकस्स धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो पकतूपनिस्सयो…पे॰…। पकतूपनिस्सयो – उतुं… भोजनं… सेनासनं चित्तं उपनिस्साय दानं देति…पे॰… (तीणि, पठमगमनसदिसं निन्‍नानाकरणं)।

चेतसिको च अचेतसिको च धम्मा चेतसिकस्स धम्मस्स उपनिस्सयपच्‍चयेन पच्‍चयो… तीणि।

पुरेजातपच्‍चयो

१२९. अचेतसिको  धम्मो अचेतसिकस्स धम्मस्स पुरेजातपच्‍चयेन  पच्‍चयो – आरम्मणपुरेजातं, वत्थुपुरेजातं। आरम्मणपुरेजातं – चक्खुं…पे॰… वत्थुं अनिच्‍चतो…पे॰… विपस्सति अस्सादेति अभिनन्दति, तं आरब्भ चित्तं उप्पज्‍जति। दिब्बेन चक्खुना रूपं पस्सति, दिब्बाय सोतधातुया सद्दं सुणाति। रूपायतनं चक्खुविञ्‍ञाणस्स…पे॰… फोट्ठब्बायतनं कायविञ्‍ञाणस्स…पे॰…। वत्थुपुरेजातं – चक्खायतनं चक्खुविञ्‍ञाणस्स…पे॰… कायायतनं कायविञ्‍ञाणस्स…पे॰… वत्थु चित्तस्स पुरेजातपच्‍चयेन पच्‍चयो। (१)

अचेतसिको धम्मो चेतसिकस्स धम्मस्स पुरेजातपच्‍चयेन पच्‍चयो – आरम्मणपुरेजातं, वत्थुपुरेजातं। आरम्मणपुरेजातं – चक्खुं…पे॰… वत्थुं अनिच्‍चतो…पे॰… दोमनस्सं उप्पज्‍जति; दिब्बेन चक्खुना रूपं पस्सति, दिब्बाय सोतधातुया सद्दं सुणाति। रूपायतनं चक्खुविञ्‍ञाणसहगतानं खन्धानं…पे॰… फोट्ठब्बायतनं कायविञ्‍ञाणसहगतानं खन्धानं…पे॰…। वत्थुपुरेजातं – चक्खायतनं चक्खुविञ्‍ञाणसहगतानं खन्धानं…पे॰… कायायतनं…पे॰… वत्थु चेतसिकानं खन्धानं पुरेजातपच्‍चयेन पच्‍चयो। (२)

अचेतसिको धम्मो चेतसिकस्स च अचेतसिकस्स च धम्मस्स पुरेजातपच्‍चयेन पच्‍चयो – आरम्मणपुरेजातं, वत्थुपुरेजातं। आरम्मणपुरेजातं – चक्खुं…पे॰… वत्थुं अनिच्‍चतो…पे॰… विपस्सति अस्सादेति अभिनन्दति, तं आरब्भ चित्तञ्‍च सम्पयुत्तका च खन्धा उप्पज्‍जन्ति। दिब्बेन चक्खुना रूपं पस्सति, दिब्बाय सोतधातुया सद्दं सुणाति। रूपायतनं चक्खुविञ्‍ञाणस्स सम्पयुत्तकानञ्‍च खन्धानं…पे॰… फोट्ठब्बायतनं…पे॰…। वत्थुपुरेजातं – चक्खायतनं चक्खुविञ्‍ञाणस्स  सम्पयुत्तकानञ्‍च खन्धानं…पे॰… कायायतनं…पे॰… वत्थु चित्तस्स सम्पयुत्तकानञ्‍च खन्धानं पुरेजातपच्‍चयेन पच्‍चयो। (३)

पच्छाजातासेवनपच्‍चया

१३०. चेतसिको धम्मो अचेतसिकस्स धम्मस्स पच्छाजातपच्‍चयेन पच्‍चयो (संखित्तं)।

अचेतसिको  धम्मो अचेतसिकस्स धम्मस्स पच्छाजातपच्‍चयेन पच्‍चयो (संखित्तं)।

चेतसिको  च अचेतसिको च धम्मा अचेतसिकस्स धम्मस्स पच्छाजातपच्‍चयेन पच्‍चयो (संखित्तं)।

चेतसिको धम्मो चेतसिकस्स धम्मस्स आसेवनपच्‍चयेन पच्‍चयो (संखित्तं)।

कम्मपच्‍चयो

१३१. चेतसिको धम्मो चेतसिकस्स धम्मस्स कम्मपच्‍चयेन पच्‍चयो – सहजाता, नानाक्खणिका। सहजाता – चेतसिका चेतना सम्पयुत्तकानं खन्धानं कम्मपच्‍चयेन पच्‍चयो; पटिसन्धिक्खणे…पे॰…। नानाक्खणिका – चेतसिका चेतना विपाकानं खन्धानं कम्मपच्‍चयेन पच्‍चयो। (१)

चेतसिको धम्मो अचेतसिकस्स धम्मस्स कम्मपच्‍चयेन पच्‍चयो – सहजाता, नानाक्खणिका। सहजाता – चेतसिका चेतना चित्तस्स चित्तसमुट्ठानानञ्‍च रूपानं कम्मपच्‍चयेन पच्‍चयो; पटिसन्धिक्खणे…पे॰…। नानाक्खणिका – चेतसिका चेतना विपाकस्स चित्तस्स कटत्ता च रूपानं कम्मपच्‍चयेन पच्‍चयो। (२)

चेतसिको धम्मो चेतसिकस्स च अचेतसिकस्स च धम्मस्स कम्मपच्‍चयेन पच्‍चयो – सहजाता, नानाक्खणिका। सहजाता – चेतसिका चेतना सम्पयुत्तकानं खन्धानं चित्तस्स च चित्तसमुट्ठानानञ्‍च  रूपानं कम्मपच्‍चयेन पच्‍चयो; पटिसन्धिक्खणे…पे॰…। नानाक्खणिका – चेतसिका चेतना विपाकानं खन्धानं चित्तस्स कटत्ता च रूपानं कम्मपच्‍चयेन पच्‍चयो। (३)

विपाकपच्‍चयादि

१३२. चेतसिको धम्मो चेतसिकस्स धम्मस्स विपाकपच्‍चयेन पच्‍चयो… नव… आहारपच्‍चयेन पच्‍चयो… नव… इन्द्रियपच्‍चयेन पच्‍चयो… नव… झानपच्‍चयेन पच्‍चयो… तीणि… मग्गपच्‍चयेन पच्‍चयो… तीणि… सम्पयुत्तपच्‍चयेन पच्‍चयो… पञ्‍च।

विप्पयुत्तपच्‍चयो

१३३. चेतसिको  धम्मो अचेतसिकस्स धम्मस्स विप्पयुत्तपच्‍चयेन पच्‍चयो – सहजातं, पच्छाजातं (संखित्तं)। (१)

अचेतसिको धम्मो अचेतसिकस्स धम्मस्स विप्पयुत्तपच्‍चयेन पच्‍चयो – सहजातं, पुरेजातं, पच्छाजातं। सहजातं – चित्तं चित्तसमुट्ठानानं रूपानं विप्पयुत्तपच्‍चयेन पच्‍चयो; पटिसन्धिक्खणे चित्तं कटत्तारूपानं विप्पयुत्तपच्‍चयेन पच्‍चयो; चित्तं वत्थुस्स विप्पयुत्तपच्‍चयेन पच्‍चयो; वत्थु चित्तस्स विप्पयुत्तपच्‍चयेन पच्‍चयो। पुरेजातं – चक्खायतनं चक्खुविञ्‍ञाणस्स विप्पयुत्तपच्‍चयेन पच्‍चयो…पे॰… कायायतनं कायविञ्‍ञाणस्स…पे॰… वत्थु चित्तस्स विप्पयुत्तपच्‍चयेन पच्‍चयो। पच्छाजातं – चित्तं पुरेजातस्स इमस्स कायस्स विप्पयुत्तपच्‍चयेन पच्‍चयो। (१)

अचेतसिको धम्मो चेतसिकस्स धम्मस्स विप्पयुत्तपच्‍चयेन पच्‍चयो – सहजातं, पुरेजातं। सहजातं – पटिसन्धिक्खणे वत्थु चेतसिकानं खन्धानं विप्पयुत्तपच्‍चयेन पच्‍चयो। पुरेजातं – चक्खायतनं चक्खुविञ्‍ञाणसहगतानं खन्धानं…पे॰… कायायतनं कायविञ्‍ञाणसहगतानं खन्धानं…पे॰… वत्थु चेतसिकानं खन्धानं विप्पयुत्तपच्‍चयेन पच्‍चयो। (२)

अचेतसिको धम्मो चेतसिकस्स च अचेतसिकस्स च धम्मस्स विप्पयुत्तपच्‍चयेन पच्‍चयो – सहजातं, पुरेजातं। सहजातं – पटिसन्धिक्खणे वत्थु चेतसिकानं खन्धानं चित्तस्स च विप्पयुत्तपच्‍चयेन पच्‍चयो। पुरेजातं – चक्खायतनं  चक्खुविञ्‍ञाणस्स सम्पयुत्तकानञ्‍च खन्धानं…पे॰… कायायतनं कायविञ्‍ञाणस्स सम्पयुत्तकानञ्‍च खन्धानं…पे॰… वत्थु चित्तस्स सम्पयुत्तकानञ्‍च खन्धानं विप्पयुत्तपच्‍चयेन पच्‍चयो। (३)

चेतसिको च अचेतसिको च धम्मा अचेतसिकस्स धम्मस्स विप्पयुत्तपच्‍चयेन पच्‍चयो – सहजातं, पच्छाजातं (संखित्तं)।

अत्थिपच्‍चयो

१३४. चेतसिको  धम्मो चेतसिकस्स धम्मस्स अत्थिपच्‍चयेन पच्‍चयो… एकं (पटिच्‍चवारसदिसं)।

चेतसिको धम्मो अचेतसिकस्स धम्मस्स अत्थिपच्‍चयेन पच्‍चयो – सहजातं, पच्छाजातं (संखित्तं)। (२)

चेतसिको  धम्मो चेतसिकस्स च अचेतसिकस्स च धम्मस्स अत्थिपच्‍चयेन पच्‍चयो… एकं (पटिच्‍चवारसदिसं)। (३)

१३५. अचेतसिको धम्मो अचेतसिकस्स धम्मस्स अत्थिपच्‍चयेन पच्‍चयो – सहजातं, पुरेजातं, पच्छाजातं, आहारं, इन्द्रियं (संखित्तं)। (१)

अचेतसिको धम्मो चेतसिकस्स धम्मस्स अत्थिपच्‍चयेन पच्‍चयो – सहजातं, पुरेजातं। सहजातं – चित्तं चेतसिकानं खन्धानं अत्थिपच्‍चयेन पच्‍चयो; पटिसन्धिक्खणे चित्तं…पे॰… पटिसन्धिक्खणे वत्थु चेतसिकानं खन्धानं अत्थिपच्‍चयेन पच्‍चयो। पुरेजातं – चक्खुं…पे॰… वत्थुं अनिच्‍चतो…पे॰… (पुरेजातसदिसं निन्‍नानाकरणं)। (२)

अचेतसिको  धम्मो चेतसिकस्स च अचेतसिकस्स च धम्मस्स अत्थिपच्‍चयेन पच्‍चयो – सहजातं, पुरेजातं। सहजातं – चित्तं सम्पयुत्तकानं खन्धानं चित्तसमुट्ठानानञ्‍च रूपानं अत्थिपच्‍चयेन पच्‍चयो; पटिसन्धिक्खणे चित्तं…पे॰… पटिसन्धिक्खणे वत्थु चेतसिकानं खन्धानं चित्तस्स च अत्थिपच्‍चयेन पच्‍चयो। पुरेजातं – चक्खुं…पे॰… वत्थुं अनिच्‍चतो…पे॰… (पुरेजातसदिसं निन्‍नानं)। (३)

१३६. चेतसिको च अचेतसिको च धम्मा चेतसिकस्स धम्मस्स अत्थिपच्‍चयेन पच्‍चयो – सहजातं, पुरेजातं। सहजातो – चक्खुविञ्‍ञाणसहगतो एको खन्धो च चक्खायतनञ्‍च द्विन्‍नं खन्धानं…पे॰… कायविञ्‍ञाणसहगतो…पे॰… चेतसिको एको खन्धो च  वत्थु च द्विन्‍नं खन्धानं अत्थिपच्‍चयेन पच्‍चयो; द्वे खन्धा च…पे॰…। सहजातो – चेतसिको एको खन्धो च चित्तञ्‍च द्विन्‍नं खन्धानं अत्थिपच्‍चयेन पच्‍चयो; द्वे खन्धा च…पे॰… (पटिसन्धिक्खणे) द्वेपि कातब्बा। (१)

चेतसिको च अचेतसिको च धम्मा अचेतसिकस्स धम्मस्स अत्थिपच्‍चयेन पच्‍चयो – सहजातं, पुरेजातं, पच्छाजातं, आहारं, इन्द्रियं। सहजाता – चक्खुविञ्‍ञाणसहगता खन्धा च चक्खायतनञ्‍च चक्खुविञ्‍ञाणस्स…पे॰… कायविञ्‍ञाणस्स…पे॰… चेतसिका खन्धा च चित्तञ्‍च चित्तसमुट्ठानानं रूपानं अत्थिपच्‍चयेन पच्‍चयो; चेतसिका खन्धा च चित्तञ्‍च महाभूता च चित्तसमुट्ठानानं रूपानं अत्थिपच्‍चयेन पच्‍चयो। सहजाता  – चेतसिका खन्धा च वत्थु च चित्तस्स अत्थिपच्‍चयेन पच्‍चयो (पटिसन्धिक्खणे तीणिपि  कातब्बा)। पच्छाजाता – चेतसिका खन्धा च चित्तञ्‍च पुरेजातस्स इमस्स कायस्स अत्थिपच्‍चयेन पच्‍चयो। पच्छाजाता – चेतसिका खन्धा च चित्तञ्‍च कबळीकारो आहारो च इमस्स कायस्स अत्थिपच्‍चयेन पच्‍चयो। पच्छाजाता – चेतसिका खन्धा च चित्तञ्‍च रूपजीवितिन्द्रियञ्‍च कटत्तारूपानं अत्थिपच्‍चयेन पच्‍चयो। (२)

चेतसिको च अचेतसिको च धम्मा चेतसिकस्स च अचेतसिकस्स च धम्मस्स अत्थिपच्‍चयेन पच्‍चयो – सहजातं, पुरेजातं। सहजातो – चक्खुविञ्‍ञाणसहगतो एको खन्धो च चक्खायतनञ्‍च द्विन्‍नं खन्धानं चक्खुविञ्‍ञाणस्स च अत्थिपच्‍चयेन पच्‍चयो…पे॰… कायविञ्‍ञाणसहगतो एको खन्धो च कायायतनञ्‍च द्विन्‍नं खन्धानं कायविञ्‍ञाणस्स च अत्थिपच्‍चयेन पच्‍चयो; द्वे खन्धा च…पे॰…। सहजातो – चेतसिको एको खन्धो च वत्थु च द्विन्‍नं खन्धानं चित्तस्स च अत्थिपच्‍चयेन पच्‍चयो; द्वे खन्धा च…पे॰… (पटिसन्धिया द्वे कातब्बा)। (३)

१. पच्‍चयानुलोमं

२. सङ्ख्यावारो

सुद्धं

१३७. हेतुया  तीणि, आरम्मणे नव, अधिपतिया नव, अनन्तरे नव, समनन्तरे नव, सहजाते नव, अञ्‍ञमञ्‍ञे नव, निस्सये नव, उपनिस्सये नव, पुरेजाते तीणि, पच्छाजाते तीणि, आसेवने नव, कम्मे तीणि, विपाके नव, आहारे नव, इन्द्रिये नव, झाने तीणि, मग्गे तीणि, सम्पयुत्ते पञ्‍च, विप्पयुत्ते पञ्‍च, अत्थिया नव, नत्थिया नव, विगते नव, अविगते नव।

अनुलोमं।

पच्‍चनीयुद्धारो

१३८. चेतसिको धम्मो चेतसिकस्स धम्मस्स आरम्मणपच्‍चयेन पच्‍चयो … सहजातपच्‍चयेन पच्‍चयो… उपनिस्सयपच्‍चयेन पच्‍चयो… कम्मपच्‍चयेन पच्‍चयो। (१)

चेतसिको  धम्मो अचेतसिकस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पच्छाजातपच्‍चयेन पच्‍चयो… कम्मपच्‍चयेन पच्‍चयो। (२)

चेतसिको धम्मो चेतसिकस्स च अचेतसिकस्स च धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… कम्मपच्‍चयेन पच्‍चयो। (३)

१३९. अचेतसिको धम्मो अचेतसिकस्स धम्मस्स आरम्मणपच्‍चयेन पच्‍चयो… सहजातपच्‍चयेन  पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन पच्‍चयो… पच्छाजातपच्‍चयेन पच्‍चयो… आहारपच्‍चयेन पच्‍चयो… इन्द्रियपच्‍चयेन पच्‍चयो। (१)

अचेतसिको धम्मो चेतसिकस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन पच्‍चयो। (२)

अचेतसिको धम्मो चेतसिकस्स च अचेतसिकस्स च धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन पच्‍चयो। (३)

१४०. चेतसिको च अचेतसिको च धम्मा चेतसिकस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो। (१)

चेतसिको च अचेतसिको च धम्मा अचेतसिकस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पच्छाजातपच्‍चयेन  पच्‍चयो। (२)

चेतसिको च अचेतसिको च धम्मा चेतसिकस्स च अचेतसिकस्स च धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो। (३)

२. पच्‍चयपच्‍चनीयं

२. सङ्ख्यावारो

१४१. नहेतुया नव, नआरम्मणे नव (सब्बत्थ नव), नोअविगते नव।

३. पच्‍चयानुलोमपच्‍चनीयं

१४२. हेतुपच्‍चया  नआरम्मणे तीणि, नअधिपतिया तीणि, नअनन्तरे तीणि, नसमनन्तरे  तीणि, नअञ्‍ञमञ्‍ञे एकं, नउपनिस्सये तीणि (सब्बत्थ तीणि), नमग्गे तीणि, नसम्पयुत्ते एकं, नविप्पयुत्ते तीणि, नोनत्थिया तीणि, नोविगते तीणि।

४. पच्‍चयपच्‍चनीयानुलोमं

१४३. नहेतुपच्‍चया आरम्मणे नव, अधिपतिया नव (अनुलोममातिका कातब्बा)…पे॰… अविगते नव।

चेतसिकदुकं निट्ठितं।

५८. चित्तसम्पयुत्तदुकं

१. पटिच्‍चवारो

१. पच्‍चयानुलोमं

१. विभङ्गवारो

हेतुपच्‍चयो

१४४. चित्तसम्पयुत्तं  धम्मं पटिच्‍च चित्तसम्पयुत्तो धम्मो उप्पज्‍जति हेतुपच्‍चया – चित्तसम्पयुत्तं एकं खन्धं पटिच्‍च द्वे खन्धा, द्वे खन्धे पटिच्‍च एको खन्धो; पटिसन्धिक्खणे…पे॰…। (१)

चित्तसम्पयुत्तं धम्मं पटिच्‍च चित्तविप्पयुत्तो धम्मो उप्पज्‍जति हेतुपच्‍चया  – चित्तसम्पयुत्ते खन्धे पटिच्‍च चित्तसमुट्ठानं रूपं; पटिसन्धिक्खणे…पे॰…। (२)

चित्तसम्पयुत्तं धम्मं पटिच्‍च चित्तसम्पयुत्तो च चित्तविप्पयुत्तो च धम्मा उप्पज्‍जन्ति हेतुपच्‍चया – चित्तसम्पयुत्तं एकं खन्धं पटिच्‍च द्वे खन्धा चित्तसमुट्ठानञ्‍च रूपं, द्वे खन्धे…पे॰… पटिसन्धिक्खणे…पे॰…। (३)

१४५. चित्तविप्पयुत्तं धम्मं पटिच्‍च चित्तविप्पयुत्तो धम्मो उप्पज्‍जति हेतुपच्‍चया – एकं  महाभूतं…पे॰… महाभूते पटिच्‍च चित्तसमुट्ठानं रूपं…पे॰… पटिसन्धिक्खणे…पे॰… एकं महाभूतं…पे॰… महाभूते पटिच्‍च कटत्तारूपं उपादारूपं। (१)

चित्तविप्पयुत्तं  धम्मं पटिच्‍च चित्तसम्पयुत्तो धम्मो उप्पज्‍जति हेतुपच्‍चया – पटिसन्धिक्खणे वत्थुं पटिच्‍च चित्तसम्पयुत्तका खन्धा। (२)

चित्तविप्पयुत्तं धम्मं पटिच्‍च चित्तसम्पयुत्तो च चित्तविप्पयुत्तो च धम्मा उप्पज्‍जन्ति हेतुपच्‍चया – पटिसन्धिक्खणे वत्थुं पटिच्‍च चित्तसम्पयुत्तका खन्धा, महाभूते पटिच्‍च कटत्तारूपं। (३)

१४६. चित्तसम्पयुत्तञ्‍च चित्तविप्पयुत्तञ्‍च धम्मं पटिच्‍च चित्तसम्पयुत्तो धम्मो उप्पज्‍जति हेतुपच्‍चया – पटिसन्धिक्खणे चित्तसम्पयुत्तं एकं खन्धञ्‍च वत्थुञ्‍च पटिच्‍च द्वे खन्धा, द्वे खन्धे च…पे॰…। (१)

चित्तसम्पयुत्तञ्‍च चित्तविप्पयुत्तञ्‍च धम्मं पटिच्‍च चित्तविप्पयुत्तो धम्मो उप्पज्‍जति हेतुपच्‍चया – चित्तसम्पयुत्ते खन्धे च महाभूते च पटिच्‍च चित्तसमुट्ठानं रूपं; पटिसन्धिक्खणे चित्तसम्पयुत्ते खन्धे च महाभूते च पटिच्‍च कटत्तारूपं। (२)

चित्तसम्पयुत्तञ्‍च चित्तविप्पयुत्तञ्‍च धम्मं पटिच्‍च  चित्तसम्पयुत्तो च चित्तविप्पयुत्तो च धम्मा उप्पज्‍जन्ति हेतुपच्‍चया – पटिसन्धिक्खणे चित्तसम्पयुत्तं एकं खन्धञ्‍च वत्थुञ्‍च पटिच्‍च द्वे खन्धा, द्वे खन्धे च…पे॰… चित्तसम्पयुत्ते खन्धे च महाभूते च पटिच्‍च कटत्तारूपं। (३)

आरम्मणपच्‍चयो

१४७. चित्तसम्पयुत्तं धम्मं पटिच्‍च चित्तसम्पयुत्तो धम्मो उप्पज्‍जति आरम्मणपच्‍चया – चित्तसम्पयुत्तं एकं खन्धं पटिच्‍च द्वे खन्धा, द्वे खन्धे…पे॰… पटिसन्धिक्खणे…पे॰…। (१)

चित्तविप्पयुत्तं  धम्मं पटिच्‍च चित्तसम्पयुत्तो धम्मो उप्पज्‍जति आरम्मणपच्‍चया – पटिसन्धिक्खणे वत्थुं पटिच्‍च चित्तसम्पयुत्तका खन्धा। (१)

चित्तसम्पयुत्तञ्‍च चित्तविप्पयुत्तञ्‍च धम्मं पटिच्‍च चित्तसम्पयुत्तो धम्मो उप्पज्‍जति आरम्मणपच्‍चया – पटिसन्धिक्खणे चित्तसम्पयुत्तं एकं खन्धञ्‍च वत्थुञ्‍च पटिच्‍च द्वे खन्धा, द्वे खन्धे च…पे॰… (संखित्तं)। (१)

१. पच्‍चयानुलोमं

२. सङ्ख्यावारो

सुद्धं

१४८. हेतुया  नव, आरम्मणे तीणि, अधिपतिया पञ्‍च, अनन्तरे तीणि, समनन्तरे तीणि, सहजाते नव, अञ्‍ञमञ्‍ञे छ, निस्सये नव, उपनिस्सये तीणि, पुरेजाते एकं, आसेवने एकं, कम्मे नव, विपाके नव, आहारे नव, इन्द्रिये नव, झाने नव, मग्गे नव, सम्पयुत्ते तीणि, विप्पयुत्ते नव, अत्थिया नव, नत्थिया तीणि, विगते तीणि, अविगते नव।

२. पच्‍चयपच्‍चनीयं

१. विभङ्गवारो

नहेतुपच्‍चयो

१४९. चित्तसम्पयुत्तं धम्मं पटिच्‍च चित्तसम्पयुत्तो धम्मो उप्पज्‍जति नहेतुपच्‍चया – अहेतुकं चित्तसम्पयुत्तं एकं खन्धं पटिच्‍च द्वे  खन्धा, द्वे खन्धे…पे॰… अहेतुकपटिसन्धिक्खणे…पे॰… विचिकिच्छासहगते उद्धच्‍चसहगते खन्धे पटिच्‍च विचिकिच्छासहगतो उद्धच्‍चसहगतो मोहो। (१)

(एवं  नवपि पञ्हा कातब्बा। अहेतुकन्ति सब्बत्थ नियामेतब्बं, एकंयेव मोहं मूलपदे।)

नआरम्मणपच्‍चयो

१५०. चित्तसम्पयुत्तं धम्मं पटिच्‍च चित्तविप्पयुत्तो धम्मो उप्पज्‍जति नआरम्मणपच्‍चया – चित्तसम्पयुत्ते खन्धे पटिच्‍च चित्तसमुट्ठानं रूपं; पटिसन्धिक्खणे…पे॰…। (१)

चित्तविप्पयुत्तं धम्मं पटिच्‍च चित्तविप्पयुत्तो धम्मो उप्पज्‍जति नआरम्मणपच्‍चया – एकं महाभूतं…पे॰… (याव असञ्‍ञसत्ता)। (१)

चित्तसम्पयुत्तञ्‍च चित्तविप्पयुत्तञ्‍च धम्मं पटिच्‍च चित्तविप्पयुत्तो धम्मो उप्पज्‍जति नआरम्मणपच्‍चया – चित्तसम्पयुत्ते खन्धे च महाभूते च पटिच्‍च चित्तसमुट्ठानं रूपं; पटिसन्धिक्खणे एकं (संखित्तं)। (१)

२. पच्‍चयपच्‍चनीयं

२. सङ्ख्यावारो

सुद्धं

१५१. नहेतुया  नव, नआरम्मणे तीणि, नअधिपतिया नव, नअनन्तरे तीणि, नसमनन्तरे तीणि, नअञ्‍ञमञ्‍ञे तीणि, नउपनिस्सये तीणि, नपुरेजाते नव, नपच्छाजाते नव, नआसेवने नव, नकम्मे द्वे, नविपाके पञ्‍च, नआहारे एकं, नइन्द्रिये एकं, नझाने द्वे, नमग्गे नव, नसम्पयुत्ते तीणि, नविप्पयुत्ते द्वे, नोनत्थिया तीणि, नोविगते तीणि।

३. पच्‍चयानुलोमपच्‍चनीयं

१५२. हेतुपच्‍चया  नआरम्मणे तीणि, नअधिपतिया नव…पे॰… नकम्मे एकं, नविपाके पञ्‍च, नसम्पयुत्ते तीणि, नविप्पयुत्ते एकं, नोनत्थिया  तीणि, नोविगते तीणि।

४. पच्‍चयपच्‍चनीयानुलोमं

१५३. नहेतुपच्‍चया आरम्मणे तीणि, अनन्तरे तीणि, समनन्तरे तीणि…पे॰… अञ्‍ञमञ्‍ञे छ…पे॰… पुरेजाते एकं, आसेवने एकं, कम्मे नव…पे॰… मग्गे एकं…पे॰… अविगते नव।

२. सहजातवारो

(सहजातवारो पटिच्‍चवारसदिसो।)

३. पच्‍चयवारो

१. पच्‍चयानुलोमं

१. विभङ्गवारो

हेतुपच्‍चयो

१५४. चित्तसम्पयुत्तं धम्मं पच्‍चया चित्तसम्पयुत्तो धम्मो उप्पज्‍जति हेतुपच्‍चया… तीणि (पटिच्‍चसदिसा)।

चित्तविप्पयुत्तं धम्मं पच्‍चया चित्तविप्पयुत्तो धम्मो उप्पज्‍जति हेतुपच्‍चया… एकं (पटिच्‍चसदिसं)। (१)

चित्तविप्पयुत्तं  धम्मं पच्‍चया चित्तसम्पयुत्तो धम्मो उप्पज्‍जति हेतुपच्‍चया – वत्थुं पच्‍चया चित्तसम्पयुत्तका खन्धा; पटिसन्धिक्खणे…पे॰…। (२)

चित्तविप्पयुत्तं धम्मं पच्‍चया चित्तसम्पयुत्तो च चित्तविप्पयुत्तो च धम्मा उप्पज्‍जन्ति हेतुपच्‍चया – वत्थुं पच्‍चया चित्तसम्पयुत्तका खन्धा, महाभूते पच्‍चया चित्तसमुट्ठानं रूपं; पटिसन्धिक्खणे…पे॰…। (३)

१५५. चित्तसम्पयुत्तञ्‍च चित्तविप्पयुत्तञ्‍च धम्मं पच्‍चया चित्तसम्पयुत्तो धम्मो उप्पज्‍जति हेतुपच्‍चया – चित्तसम्पयुत्तं एकं खन्धञ्‍च वत्थुञ्‍च पच्‍चया द्वे खन्धा, द्वे खन्धे च…पे॰… पटिसन्धिक्खणे…पे॰…। (१)

चित्तसम्पयुत्तञ्‍च चित्तविप्पयुत्तञ्‍च धम्मं पच्‍चया चित्तविप्पयुत्तो धम्मो उप्पज्‍जति हेतुपच्‍चया – चित्तसम्पयुत्ते खन्धे च महाभूते च पच्‍चया चित्तसमुट्ठानं  रूपं; पटिसन्धिक्खणे…पे॰…। (२)

चित्तसम्पयुत्तञ्‍च चित्तविप्पयुत्तञ्‍च धम्मं पच्‍चया चित्तसम्पयुत्तो च चित्तविप्पयुत्तो च धम्मा उप्पज्‍जन्ति हेतुपच्‍चया – चित्तसम्पयुत्तं एकं खन्धञ्‍च वत्थुञ्‍च पच्‍चया द्वे खन्धा, द्वे खन्धे च…पे॰… चित्तसम्पयुत्ते खन्धे च महाभूते च पच्‍चया चित्तसमुट्ठानं रूपं; पटिसन्धिक्खणे…पे॰…। (३)

आरम्मणपच्‍चयो

१५६. चित्तसम्पयुत्तं धम्मं पच्‍चया चित्तसम्पयुत्तो धम्मो उप्पज्‍जति आरम्मणपच्‍चया… एकं (पटिच्‍चसदिसं)। (१)

चित्तविप्पयुत्तं धम्मं पच्‍चया चित्तसम्पयुत्तो धम्मो उप्पज्‍जति आरम्मणपच्‍चया – चक्खायतनं पच्‍चया चक्खुविञ्‍ञाणसहगता खन्धा…पे॰… कायायतनं पच्‍चया कायविञ्‍ञाणसहगता  खन्धा…पे॰… वत्थुं पच्‍चया चित्तसम्पयुत्तका खन्धा; पटिसन्धिक्खणे…पे॰…। (१)

चित्तसम्पयुत्तञ्‍च चित्तविप्पयुत्तञ्‍च धम्मं पच्‍चया चित्तसम्पयुत्तो धम्मो उप्पज्‍जति आरम्मणपच्‍चया – चक्खुविञ्‍ञाणसहगतं एकं खन्धञ्‍च चक्खायतनञ्‍च पच्‍चया द्वे खन्धा, द्वे खन्धे च…पे॰… कायविञ्‍ञाणसहगतं एकं खन्धञ्‍च कायायतनञ्‍च पच्‍चया द्वे खन्धा, द्वे खन्धे च…पे॰… चित्तसम्पयुत्तं एकं खन्धञ्‍च वत्थुञ्‍च पच्‍चया द्वे खन्धा, द्वे खन्धे च…पे॰… पटिसन्धिक्खणे…पे॰… (संखित्तं)। (१)

१. पच्‍चयानुलोमं

२. सङ्ख्यावारो

सुद्धं

१५७. हेतुया  नव, आरम्मणे तीणि, अधिपतिया नव, अनन्तरे तीणि, समनन्तरे तीणि, सहजाते नव, अञ्‍ञमञ्‍ञे छ, निस्सये नव, उपनिस्सये तीणि, पुरेजाते तीणि, आसेवने तीणि, कम्मे नव…पे॰… अविगते नव।

२. पच्‍चयपच्‍चनीयं

१. विभङ्गवारो

नहेतुपच्‍चयो

१५८. चित्तसम्पयुत्तं धम्मं पच्‍चया चित्तसम्पयुत्तो धम्मो उप्पज्‍जति  नहेतुपच्‍चया… तीणि (पटिच्‍चसदिसा)।

चित्तविप्पयुत्तं  धम्मं पच्‍चया चित्तविप्पयुत्तो धम्मो उप्पज्‍जति नहेतुपच्‍चया – एकं महाभूतं…पे॰… (याव असञ्‍ञसत्ता)। (१)

चित्तविप्पयुत्तं धम्मं पच्‍चया चित्तसम्पयुत्तो धम्मो उप्पज्‍जति नहेतुपच्‍चया – चक्खायतनं पच्‍चया चक्खुविञ्‍ञाणसहगता खन्धा…पे॰… कायायतनं…पे॰… वत्थुं पच्‍चया अहेतुका चित्तसम्पयुत्तका खन्धा; पटिसन्धिक्खणे…पे॰… वत्थुं पच्‍चया विचिकिच्छासहगतो उद्धच्‍चसहगतो मोहो। (२)

चित्तविप्पयुत्तं धम्मं पच्‍चया चित्तसम्पयुत्तो च चित्तविप्पयुत्तो च धम्मा उप्पज्‍जन्ति नहेतुपच्‍चया – वत्थुं पच्‍चया अहेतुका चित्तसम्पयुत्तका खन्धा, महाभूते पच्‍चया चित्तसमुट्ठानं रूपं; पटिसन्धिक्खणे…पे॰…। (३)

चित्तसम्पयुत्तञ्‍च चित्तविप्पयुत्तञ्‍च धम्मं पच्‍चया चित्तसम्पयुत्तो धम्मो उप्पज्‍जति नहेतुपच्‍चया – चक्खुविञ्‍ञाणसहगतं एकं खन्धञ्‍च चक्खायतनञ्‍च पच्‍चया द्वे खन्धा, द्वे खन्धे च…पे॰… कायविञ्‍ञाणसहगतं एकं खन्धञ्‍च कायायतनञ्‍च पच्‍चया द्वे खन्धा, द्वे खन्धे च…पे॰… अहेतुकं चित्तसम्पयुत्तं एकं खन्धञ्‍च वत्थुञ्‍च पच्‍चया द्वे खन्धा, द्वे खन्धे च…पे॰… अहेतुकपटिसन्धिक्खणे…पे॰… विचिकिच्छासहगते उद्धच्‍चसहगते खन्धे च वत्थुञ्‍च पच्‍चया विचिकिच्छासहगतो उद्धच्‍चसहगतो मोहो। (एवं द्वे पञ्हा पवत्तिपटिसन्धि कातब्बा। संखित्तं।)

२. पच्‍चयपच्‍चनीयं

२. सङ्ख्यावारो

सुद्धं

१५९. नहेतुया  नव, नआरम्मणे तीणि, नअधिपतिया नव, नअनन्तरे तीणि, नसमनन्तरे तीणि, नअञ्‍ञमञ्‍ञे तीणि, नउपनिस्सये तीणि, नपुरेजाते नव, नपच्छाजाते नव, नआसेवने नव, नकम्मे चत्तारि, नविपाके नव, नआहारे एकं, नइन्द्रिये एकं, नझाने चत्तारि, नमग्गे नव, नसम्पयुत्ते तीणि, नविप्पयुत्ते द्वे, नोनत्थिया तीणि, नोविगते तीणि।

३. पच्‍चयानुलोमपच्‍चनीयं

१६०. हेतुपच्‍चया नआरम्मणे तीणि…पे॰… नकम्मे तीणि…पे॰… नविप्पयुत्ते एकं, नोनत्थिया तीणि, नोविगते तीणि।

४. पच्‍चयपच्‍चनीयानुलोमं

१६१. नहेतुपच्‍चया आरम्मणे तीणि…पे॰… मग्गे तीणि…पे॰… अविगते नव।

४. निस्सयवारो

(निस्सयवारो पच्‍चयवारसदिसो।)

५. संसट्ठवारो

१-४. पच्‍चयानुलोमादि

१६२. चित्तसम्पयुत्तं धम्मं संसट्ठो चित्तसम्पयुत्तो धम्मो उप्पज्‍जति हेतुपच्‍चया – चित्तसम्पयुत्तं एकं खन्धं संसट्ठा द्वे खन्धा, द्वे खन्धे…पे॰… पटिसन्धिक्खणे…पे॰…।

हेतुया एकं, आरम्मणे एकं, अधिपतिया एकं (सब्बत्थ एकं), अविगते एकं।

नहेतुया  एकं, नअधिपतिया एकं, नपुरेजाते एकं, नपच्छाजाते एकं, नआसेवने एकं, नकम्मे एकं, नविपाके एकं, नझाने एकं, नमग्गे एकं, नविप्पयुत्ते एकं।

६. सम्पयुत्तवारो

(एवं  इतरे द्वे गणनापि सम्पयुत्तवारोपि कातब्बो।)

७. पञ्हावारो

१. पच्‍चयानुलोमं

१. विभङ्गवारो

हेतुपच्‍चयो

१६३. चित्तसम्पयुत्तो  धम्मो चित्तसम्पयुत्तस्स धम्मस्स हेतुपच्‍चयेन पच्‍चयो – चित्तसम्पयुत्ता हेतू सम्पयुत्तकानं खन्धानं हेतुपच्‍चयेन पच्‍चयो; पटिसन्धिक्खणे…पे॰…। (१)

चित्तसम्पयुत्तो धम्मो चित्तविप्पयुत्तस्स धम्मस्स हेतुपच्‍चयेन पच्‍चयो – चित्तसम्पयुत्ता हेतू चित्तसमुट्ठानानं रूपानं हेतुपच्‍चयेन पच्‍चयो; पटिसन्धिक्खणे…पे॰…। (२)

चित्तसम्पयुत्तो धम्मो चित्तसम्पयुत्तस्स च चित्तविप्पयुत्तस्स च धम्मस्स हेतुपच्‍चयेन पच्‍चयो – चित्तसम्पयुत्ता हेतू सम्पयुत्तकानं खन्धानं चित्तसमुट्ठानानञ्‍च रूपानं हेतुपच्‍चयेन पच्‍चयो; पटिसन्धिक्खणे…पे॰…। (३)

आरम्मणपच्‍चयो

१६४. चित्तसम्पयुत्तो धम्मो चित्तसम्पयुत्तस्स धम्मस्स आरम्मणपच्‍चयेन पच्‍चयो – दानं…पे॰… सीलं…पे॰… उपोसथकम्मं कत्वा तं पच्‍चवेक्खति अस्सादेति अभिनन्दति, तं आरब्भ रागो उप्पज्‍जति…पे॰… दोमनस्सं उप्पज्‍जति; पुब्बे सुचिण्णानि…पे॰… झाना वुट्ठहित्वा झानं…पे॰… अरिया मग्गा वुट्ठहित्वा मग्गं पच्‍चवेक्खन्ति, फलं पच्‍चवेक्खन्ति। पहीने  किलेसे…पे॰… विक्खम्भिते किलेसे पच्‍चवेक्खन्ति। पुब्बे समुदाचिण्णे किलेसे जानन्ति। चित्तसम्पयुत्ते खन्धे अनिच्‍चतो…पे॰… दोमनस्सं उप्पज्‍जति। चेतोपरियञाणेन चित्तसम्पयुत्तसमङ्गिस्स चित्तं जानन्ति। आकासानञ्‍चायतनं विञ्‍ञाणञ्‍चायतनस्स…पे॰… आकिञ्‍चञ्‍ञायतनं  नेवसञ्‍ञानासञ्‍ञायतनस्स…पे॰… चित्तसम्पयुत्ता खन्धा इद्धिविधञाणस्स, चेतोपरियञाणस्स, पुब्बेनिवासानुस्सतिञाणस्स, यथाकम्मूपगञाणस्स, अनागतंसञाणस्स, आवज्‍जनाय आरम्मणपच्‍चयेन पच्‍चयो। (१)

१६५. चित्तविप्पयुत्तो धम्मो चित्तसम्पयुत्तस्स धम्मस्स आरम्मणपच्‍चयेन पच्‍चयो – अरिया निब्बानं पच्‍चवेक्खन्ति। निब्बानं गोत्रभुस्स, वोदानस्स, मग्गस्स, फलस्स, आवज्‍जनाय आरम्मणपच्‍चयेन पच्‍चयो; चक्खुं…पे॰… वत्थुं चित्तविप्पयुत्ते खन्धे अनिच्‍चतो…पे॰… दोमनस्सं उप्पज्‍जति; दिब्बेन चक्खुना रूपं पस्सति, दिब्बाय सोतधातुया सद्दं सुणाति। रूपायतनं चक्खुविञ्‍ञाणसहगतानं खन्धानं…पे॰… फोट्ठब्बायतनं…पे॰… चित्तविप्पयुत्ता खन्धा इद्धिविधञाणस्स, पुब्बेनिवासानुस्सतिञाणस्स, अनागतंसञाणस्स, आवज्‍जनाय आरम्मणपच्‍चयेन पच्‍चयो। (१)

अधिपतिपच्‍चयो

१६६. चित्तसम्पयुत्तो धम्मो चित्तसम्पयुत्तस्स धम्मस्स अधिपतिपच्‍चयेन पच्‍चयो – आरम्मणाधिपति, सहजाताधिपति। आरम्मणाधिपति – दानं…पे॰… सीलं…पे॰… उपोसथकम्मं कत्वा तं गरुं कत्वा पच्‍चवेक्खति अस्सादेति अभिनन्दति, तं गरुं कत्वा रागो उप्पज्‍जति, दिट्ठि उप्पज्‍जति। पुब्बे…पे॰… झाना…पे॰… अरिया मग्गा वुट्ठहित्वा मग्गं गरुं कत्वा पच्‍चवेक्खन्ति, फलं गरुं कत्वा पच्‍चवेक्खन्ति, चित्तसम्पयुत्ते खन्धे गरुं कत्वा अस्सादेति अभिनन्दति, तं गरुं कत्वा रागो उप्पज्‍जति, दिट्ठि उप्पज्‍जति। सहजाताधिपति – चित्तसम्पयुत्ताधिपति सम्पयुत्तकानं खन्धानं अधिपतिपच्‍चयेन पच्‍चयो। (१)

चित्तसम्पयुत्तो धम्मो चित्तविप्पयुत्तस्स  धम्मस्स अधिपतिपच्‍चयेन पच्‍चयो। सहजाताधिपति – चित्तसम्पयुत्ताधिपति चित्तसमुट्ठानानं रूपानं अधिपतिपच्‍चयेन पच्‍चयो। (२)

चित्तसम्पयुत्तो  धम्मो चित्तसम्पयुत्तस्स च चित्तविप्पयुत्तस्स च धम्मस्स अधिपतिपच्‍चयेन पच्‍चयो। सहजाताधिपति – चित्तसम्पयुत्ताधिपति सम्पयुत्तकानं खन्धानं चित्तसमुट्ठानानञ्‍च रूपानं अधिपतिपच्‍चयेन पच्‍चयो। (३)

१६७. चित्तविप्पयुत्तो  धम्मो चित्तसम्पयुत्तस्स धम्मस्स अधिपतिपच्‍चयेन पच्‍चयो। आरम्मणाधिपति – अरिया निब्बानं गरुं कत्वा पच्‍चवेक्खन्ति। निब्बानं गोत्रभुस्स, वोदानस्स, मग्गस्स, फलस्स, अधिपतिपच्‍चयेन पच्‍चयो; चक्खुं…पे॰… वत्थुं चित्तविप्पयुत्ते खन्धे गरुं कत्वा अस्सादेति अभिनन्दति, तं गरुं कत्वा रागो उप्पज्‍जति, दिट्ठि उप्पज्‍जति। (१)

अनन्तरपच्‍चयादि

१६८. चित्तसम्पयुत्तो धम्मो चित्तसम्पयुत्तस्स धम्मस्स अनन्तरपच्‍चयेन पच्‍चयो – पुरिमा पुरिमा चित्तसम्पयुत्ता खन्धा…पे॰… फलसमापत्तिया अनन्तरपच्‍चयेन पच्‍चयो… समनन्तरपच्‍चयेन पच्‍चयो… सहजातपच्‍चयेन पच्‍चयो… सत्त (पटिच्‍चसदिसा, पञ्हाघटना नत्थि)… अञ्‍ञमञ्‍ञपच्‍चयेन पच्‍चयो… छ (पटिच्‍चसदिसा)… निस्सयपच्‍चयेन पच्‍चयो… सत्त (पच्‍चयवारसदिसा, पञ्हाघटना नत्थि)।

उपनिस्सयपच्‍चयो

१६९. चित्तसम्पयुत्तो धम्मो चित्तसम्पयुत्तस्स धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो  …पे॰…। पकतूपनिस्सयो – सद्धं उपनिस्साय दानं देति…पे॰… मानं जप्पेति, दिट्ठिं गण्हाति; सीलं…पे॰… पत्थनं कायिकं सुखं… कायिकं दुक्खं उपनिस्साय दानं देति…पे॰… पाणं हनति…पे॰… सङ्घं भिन्दति; सद्धा…पे॰… कायिकं दुक्खं सद्धाय…पे॰… मग्गस्स, फलसमापत्तिया उपनिस्सयपच्‍चयेन पच्‍चयो। (१)

चित्तविप्पयुत्तो धम्मो चित्तसम्पयुत्तस्स धम्मस्स उपनिस्सयपच्‍चयेन पच्‍चयो – आरम्मणूपनिस्सयो, पकतूपनिस्सयो…पे॰…। पकतूपनिस्सयो – उतुं… भोजनं… सेनासनं उपनिस्साय  दानं देति…पे॰… सङ्घं भिन्दति; उतु… भोजनं… सेनासनं सद्धाय…पे॰… फलसमापत्तिया उपनिस्सयपच्‍चयेन पच्‍चयो। (१)

पुरेजातपच्‍चयो

१७०. चित्तविप्पयुत्तो धम्मो चित्तसम्पयुत्तस्स धम्मस्स पुरेजातपच्‍चयेन पच्‍चयो – आरम्मणपुरेजातं, वत्थुपुरेजातं। आरम्मणपुरेजातं – चक्खुं…पे॰… वत्थुं अनिच्‍चतो…पे॰… दोमनस्सं उप्पज्‍जति; दिब्बेन चक्खुना  रूपं पस्सति, दिब्बाय सोतधातुया सद्दं सुणाति। रूपायतनं चक्खुविञ्‍ञाणसहगतानं खन्धानं…पे॰… फोट्ठब्बायतनं…पे॰…। वत्थुपुरेजातं – चक्खायतनं चक्खुविञ्‍ञाणसहगतानं खन्धानं…पे॰… कायायतनं…पे॰… वत्थु चित्तसम्पयुत्तकानं खन्धानं पुरेजातपच्‍चयेन पच्‍चयो। (१)

पच्छाजातासेवनपच्‍चया

१७१. चित्तसम्पयुत्तो धम्मो चित्तविप्पयुत्तस्स धम्मस्स पच्छाजातपच्‍चयेन पच्‍चयो (संखित्तं) एकं, आसेवनपच्‍चयेन पच्‍चयो … एकं।

कम्मपच्‍चयो

१७२. चित्तसम्पयुत्तो धम्मो चित्तसम्पयुत्तस्स धम्मस्स कम्मपच्‍चयेन पच्‍चयो – सहजाता, नानाक्खणिका। सहजाता – चित्तसम्पयुत्ता चेतना सम्पयुत्तकानं खन्धानं कम्मपच्‍चयेन पच्‍चयो; पटिसन्धिक्खणे…पे॰…। नानाक्खणिका – चित्तसम्पयुत्ता चेतना विपाकानं खन्धानं कम्मपच्‍चयेन पच्‍चयो। (१)

चित्तसम्पयुत्तो धम्मो चित्तविप्पयुत्तस्स धम्मस्स कम्मपच्‍चयेन पच्‍चयो – सहजाता, नानाक्खणिका। सहजाता – चित्तसम्पयुत्ता चेतना चित्तसमुट्ठानानं रूपानं कम्मपच्‍चयेन पच्‍चयो; पटिसन्धिक्खणे…पे॰…। नानाक्खणिका – चित्तसम्पयुत्ता चेतना कटत्तारूपानं कम्मपच्‍चयेन पच्‍चयो। (२)

चित्तसम्पयुत्तो  धम्मो चित्तसम्पयुत्तस्स च चित्तविप्पयुत्तस्स च धम्मस्स कम्मपच्‍चयेन पच्‍चयो – सहजाता, नानाक्खणिका। सहजाता – चित्तसम्पयुत्ता चेतना सम्पयुत्तकानं खन्धानं चित्तसमुट्ठानानञ्‍च रूपानं कम्मपच्‍चयेन पच्‍चयो; पटिसन्धिक्खणे…पे॰…। नानाक्खणिका – चित्तसम्पयुत्ता चेतना विपाकानं खन्धानं कटत्ता च रूपानं कम्मपच्‍चयेन पच्‍चयो। (३)

विपाकाहारपच्‍चया

१७३. चित्तसम्पयुत्तो धम्मो चित्तसम्पयुत्तस्स धम्मस्स विपाकपच्‍चयेन पच्‍चयो… तीणि।

चित्तसम्पयुत्तो धम्मो चित्तसम्पयुत्तस्स धम्मस्स आहारपच्‍चयेन पच्‍चयो… तीणि।

चित्तविप्पयुत्तो  धम्मो चित्तविप्पयुत्तस्स धम्मस्स आहारपच्‍चयेन पच्‍चयो – कबळीकारो आहारो इमस्स  कायस्स आहारपच्‍चयेन पच्‍चयो। (१)

इन्द्रियपच्‍चयादि

१७४. चित्तसम्पयुत्तो धम्मो चित्तसम्पयुत्तस्स धम्मस्स इन्द्रियपच्‍चयेन पच्‍चयो… तीणि।

चित्तविप्पयुत्तो धम्मो चित्तविप्पयुत्तस्स धम्मस्स इन्द्रियपच्‍चयेन पच्‍चयो – रूपजीवितिन्द्रियं कटत्तारूपानं इन्द्रियपच्‍चयेन पच्‍चयो। (१)

चित्तविप्पयुत्तो धम्मो चित्तसम्पयुत्तस्स धम्मस्स इन्द्रियपच्‍चयेन पच्‍चयो – चक्खुन्द्रियं चक्खुविञ्‍ञाणसहगतानं खन्धानं इन्द्रियपच्‍चयेन पच्‍चयो…पे॰… कायिन्द्रियं…पे॰…। (२)

चित्तसम्पयुत्तो च चित्तविप्पयुत्तो च धम्मा चित्तसम्पयुत्तस्स धम्मस्स इन्द्रियपच्‍चयेन पच्‍चयो – चक्खुन्द्रियञ्‍च उपेक्खिन्द्रियञ्‍च चक्खुविञ्‍ञाणसहगतानं खन्धानं इन्द्रियपच्‍चयेन पच्‍चयो …पे॰… कायिन्द्रियञ्‍च सुखिन्द्रियञ्‍च…पे॰… कायिन्द्रियञ्‍च दुक्खिन्द्रियञ्‍च कायविञ्‍ञाणसहगतानं खन्धानं इन्द्रियपच्‍चयेन पच्‍चयो। (१)

झानपच्‍चयेन पच्‍चयो… तीणि… मग्गपच्‍चयेन पच्‍चयो… तीणि… सम्पयुत्तपच्‍चयेन पच्‍चयो… एकं।

विप्पयुत्तपच्‍चयो

१७५. चित्तसम्पयुत्तो धम्मो चित्तविप्पयुत्तस्स धम्मस्स विप्पयुत्तपच्‍चयेन पच्‍चयो – सहजातं, पच्छाजातं (संखित्तं)। (१)

चित्तविप्पयुत्तो धम्मो चित्तसम्पयुत्तस्स धम्मस्स विप्पयुत्तपच्‍चयेन पच्‍चयो – सहजातं, पुरेजातं। सहजातं – पटिसन्धिक्खणे वत्थु चित्तसम्पयुत्तकानं खन्धानं विप्पयुत्तपच्‍चयेन पच्‍चयो। पुरेजातं – चक्खायतनं चक्खुविञ्‍ञाणसहगतानं खन्धानं विप्पयुत्तपच्‍चयेन पच्‍चयो…पे॰… कायायतनं  …पे॰… वत्थु चित्तसम्पयुत्तकानं खन्धानं विप्पयुत्तपच्‍चयेन पच्‍चयो। (१)

अत्थिपच्‍चयो

१७६. चित्तसम्पयुत्तो  धम्मो चित्तसम्पयुत्तस्स धम्मस्स अत्थिपच्‍चयेन पच्‍चयो… एकं (पटिच्‍चसदिसं)। (१)

चित्तसम्पयुत्तो धम्मो चित्तविप्पयुत्तस्स धम्मस्स अत्थिपच्‍चयेन पच्‍चयो – सहजातं, पच्छाजातं (संखित्तं)। (२)

चित्तसम्पयुत्तो धम्मो चित्तसम्पयुत्तस्स च चित्तविप्पयुत्तस्स च धम्मस्स अत्थिपच्‍चयेन पच्‍चयो (पटिच्‍चसदिसं)। (३)

१७७. चित्तविप्पयुत्तो  धम्मो चित्तविप्पयुत्तस्स धम्मस्स अत्थिपच्‍चयेन पच्‍चयो – सहजातं, आहारं, इन्द्रियं (संखित्तं)। (१)

चित्तविप्पयुत्तो धम्मो चित्तसम्पयुत्तस्स धम्मस्स अत्थिपच्‍चयेन पच्‍चयो – सहजातं, पुरेजातं। सहजातं – पटिसन्धिक्खणे वत्थु चित्तसम्पयुत्तकानं खन्धानं अत्थिपच्‍चयेन पच्‍चयो। पुरेजातं – चक्खुं…पे॰… वत्थुं अनिच्‍चतो…पे॰… (पुरेजातसदिसं)। (२)

१७८. चित्तसम्पयुत्तो च चित्तविप्पयुत्तो च धम्मा चित्तसम्पयुत्तस्स धम्मस्स अत्थिपच्‍चयेन पच्‍चयो – सहजातं, पुरेजातं। सहजातो – चक्खुविञ्‍ञाणसहगतो एको खन्धो च चक्खायतनञ्‍च द्विन्‍नं खन्धानं…पे॰… कायविञ्‍ञाणसहगतो एको खन्धो च कायायतनञ्‍च द्विन्‍नं खन्धानं…पे॰… चित्तसम्पयुत्तो एको खन्धो च वत्थु च द्विन्‍नं खन्धानं…पे॰… द्वे खन्धा च…पे॰… पटिसन्धिक्खणे…पे॰…। (१)

चित्तसम्पयुत्तो च चित्तविप्पयुत्तो च धम्मा चित्तविप्पयुत्तस्स धम्मस्स अत्थिपच्‍चयेन पच्‍चयो – सहजातं, पच्छाजातं, आहारं, इन्द्रियं। सहजाता – चित्तसम्पयुत्ता खन्धा च महाभूता च चित्तसमुट्ठानानं रूपानं अत्थिपच्‍चयेन  पच्‍चयो; पटिसन्धिक्खणे…पे॰…। पच्छाजाता – चित्तसम्पयुत्तका खन्धा च कबळीकारो आहारो च इमस्स कायस्स अत्थिपच्‍चयेन पच्‍चयो। पच्छाजाता – चित्तसम्पयुत्तका खन्धा च रूपजीवितिन्द्रियञ्‍च कटत्तारूपानं अत्थिपच्‍चयेन पच्‍चयो। (२)

१. पच्‍चयानुलोमं

२. सङ्ख्यावारो

सुद्धं

१७९. हेतुया  तीणि, आरम्मणे द्वे, अधिपतिया चत्तारि, अनन्तरे एकं, समनन्तरे एकं, सहजाते सत्त, अञ्‍ञमञ्‍ञे छ, निस्सये सत्त, उपनिस्सये द्वे, पुरेजाते एकं, पच्छाजाते एकं, आसेवने एकं, कम्मे तीणि, विपाके तीणि, आहारे चत्तारि, इन्द्रिये छ, झाने तीणि, मग्गे तीणि, सम्पयुत्ते एकं, विप्पयुत्ते द्वे, अत्थिया सत्त, नत्थिया एकं, विगते एकं, अविगते सत्त।

अनुलोमं।

पच्‍चनीयुद्धारो

१८०. चित्तसम्पयुत्तो धम्मो चित्तसम्पयुत्तस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… कम्मपच्‍चयेन पच्‍चयो। (१)

चित्तसम्पयुत्तो धम्मो चित्तविप्पयुत्तस्स धम्मस्स सहजातपच्‍चयेन पच्‍चयो… पच्छाजातपच्‍चयेन पच्‍चयो… कम्मपच्‍चयेन पच्‍चयो। (२)

चित्तसम्पयुत्तो धम्मो चित्तसम्पयुत्तस्स च चित्तविप्पयुत्तस्स च धम्मस्स सहजातपच्‍चयेन पच्‍चयो… कम्मपच्‍चयेन पच्‍चयो। (३)

१८१. चित्तविप्पयुत्तो धम्मो चित्तविप्पयुत्तस्स धम्मस्स सहजातपच्‍चयेन पच्‍चयो… आहारपच्‍चयेन पच्‍चयो… इन्द्रियपच्‍चयेन पच्‍चयो। (१)

चित्तविप्पयुत्तो धम्मो  चित्तसम्पयुत्तस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन पच्‍चयो। (२)

चित्तसम्पयुत्तो च चित्तविप्पयुत्तो च धम्मा चित्तसम्पयुत्तस्स धम्मस्स सहजातं, पुरेजातं। (१)

चित्तसम्पयुत्तो च चित्तविप्पयुत्तो च धम्मा चित्तविप्पयुत्तस्स सहजातं, पच्छाजातं, आहारं, इन्द्रियं। (२)

२. पच्‍चयपच्‍चनीयं

२. सङ्ख्यावारो

सुद्धं

१८२. नहेतुया  सत्त, नआरम्मणे सत्त, नअधिपतिया सत्त, नअनन्तरे सत्त, नसमनन्तरे सत्त, नसहजाते छ, नअञ्‍ञमञ्‍ञे छ, ननिस्सये छ, नउपनिस्सये सत्त, नपुरेजाते सत्त (सब्बत्थ सत्त), नसम्पयुत्ते छ, नविप्पयुत्ते पञ्‍च, नोअत्थिया चत्तारि, नोनत्थिया सत्त, नोविगते सत्त, नोअविगते चत्तारि।

३. पच्‍चयानुलोमपच्‍चनीयं

१८३. हेतुपच्‍चया नआरम्मणे तीणि, नअधिपतिया तीणि, नअनन्तरे तीणि, नसमनन्तरे तीणि, नअञ्‍ञमञ्‍ञे एकं, नउपनिस्सये तीणि (सब्बत्थ तीणि), नसम्पयुत्ते एकं, नविप्पयुत्ते एकं, नोनत्थिया तीणि, नोविगते तीणि।

४. पच्‍चयपच्‍चनीयानुलोमं

१८४. नहेतुपच्‍चया आरम्मणे द्वे, अधिपतिया चत्तारि (अनुलोममातिका कातब्बा)…पे॰… अविगते सत्त।

चित्तसम्पयुत्तदुकं निट्ठितं।

५९. चित्तसंसट्ठदुकं

१. पटिच्‍चवारो

१. पच्‍चयानुलोमं

१. विभङ्गवारो

१८५. चित्तसंसट्ठं  धम्मं पटिच्‍च चित्तसंसट्ठो धम्मो उप्पज्‍जति हेतुपच्‍चया – चित्तसंसट्ठं एकं खन्धं पटिच्‍च द्वे खन्धा, द्वे खन्धे…पे॰… पटिसन्धिक्खणे…पे॰…। (१)

चित्तसंसट्ठं धम्मं पटिच्‍च चित्तविसंसट्ठो धम्मो उप्पज्‍जति हेतुपच्‍चया – चित्तसंसट्ठे खन्धे पटिच्‍च चित्तसमुट्ठानं रूपं; पटिसन्धिक्खणे…पे॰…। (२)

(चित्तसंसट्ठदुकं  यथा चित्तसम्पयुत्तदुकं एवं कातब्बं, निन्‍नानाकरणं।)

चित्तसंसट्ठदुकं निट्ठितं।

६०. चित्तसमुट्ठानदुकं

१. पटिच्‍चवारो

१. पच्‍चयानुलोमं

१. विभङ्गवारो

हेतुपच्‍चयो

१८६. चित्तसमुट्ठानं  धम्मं पटिच्‍च चित्तसमुट्ठानो धम्मो उप्पज्‍जति हेतुपच्‍चया – चित्तसमुट्ठानं एकं खन्धं पटिच्‍च द्वे खन्धा चित्तसमुट्ठानञ्‍च रूपं, द्वे खन्धे…पे॰… पटिसन्धिक्खणे चित्तसमुट्ठानं एकं खन्धं पटिच्‍च द्वे खन्धा, द्वे खन्धे…पे॰… एकं महाभूतं…पे॰… महाभूते पटिच्‍च चित्तसमुट्ठानं रूपं उपादारूपं। (१)

चित्तसमुट्ठानं धम्मं पटिच्‍च नोचित्तसमुट्ठानो धम्मो  उप्पज्‍जति हेतुपच्‍चया – चित्तसमुट्ठाने खन्धे पटिच्‍च चित्तं; पटिसन्धिक्खणे चित्तसमुट्ठाने खन्धे पटिच्‍च चित्तं कटत्ता च रूपं। (२)

चित्तसमुट्ठानं धम्मं पटिच्‍च चित्तसमुट्ठानो च नोचित्तसमुट्ठानो च धम्मा उप्पज्‍जन्ति हेतुपच्‍चया – चित्तसमुट्ठानं एकं खन्धं पटिच्‍च द्वे खन्धा चित्तञ्‍च चित्तसमुट्ठानञ्‍च रूपं, द्वे खन्धे…पे॰… पटिसन्धिक्खणे चित्तसमुट्ठानं एकं खन्धं पटिच्‍च द्वे खन्धा चित्तञ्‍च कटत्ता च रूपं, द्वे खन्धे…पे॰…। (३)

१८७. नोचित्तसमुट्ठानं धम्मं पटिच्‍च नोचित्तसमुट्ठानो धम्मो उप्पज्‍जति हेतुपच्‍चया – पटिसन्धिक्खणे चित्तं पटिच्‍च कटत्तारूपं; चित्तं पटिच्‍च वत्थु, वत्थुं पटिच्‍च चित्तं, एकं महाभूतं…पे॰… महाभूते पटिच्‍च कटत्तारूपं उपादारूपं। (१)

नोचित्तसमुट्ठानं  धम्मं पटिच्‍च चित्तसमुट्ठानो धम्मो उप्पज्‍जति हेतुपच्‍चया – चित्तं पटिच्‍च सम्पयुत्तका खन्धा चित्तसमुट्ठानञ्‍च रूपं; पटिसन्धिक्खणे चित्तं पटिच्‍च सम्पयुत्तका खन्धा, पटिसन्धिक्खणे वत्थुं पटिच्‍च चित्तसमुट्ठाना खन्धा। (२)

नोचित्तसमुट्ठानं  धम्मं पटिच्‍च चित्तसमुट्ठानो च नोचित्तसमुट्ठानो च धम्मा उप्पज्‍जन्ति हेतुपच्‍चया – पटिसन्धिक्खणे चित्तं पटिच्‍च सम्पयुत्तका खन्धा कटत्ता च रूपं; पटिसन्धिक्खणे वत्थुं पटिच्‍च चित्तं सम्पयुत्तका च खन्धा। (३)

१८८. चित्तसमुट्ठानञ्‍च नोचित्तसमुट्ठानञ्‍च धम्मं पटिच्‍च चित्तसमुट्ठानो धम्मो उप्पज्‍जति हेतुपच्‍चया – चित्तसमुट्ठानं एकं खन्धञ्‍च चित्तञ्‍च  पटिच्‍च द्वे खन्धा चित्तसमुट्ठानञ्‍च रूपं, द्वे खन्धे च…पे॰… पटिसन्धिक्खणे चित्तसमुट्ठानं एकं खन्धञ्‍च चित्तञ्‍च पटिच्‍च द्वे खन्धा, द्वे खन्धे च…पे॰… पटिसन्धिक्खणे चित्तसमुट्ठानं एकं खन्धञ्‍च वत्थुञ्‍च पटिच्‍च द्वे खन्धा, द्वे खन्धे च…पे॰…। (१)

चित्तसमुट्ठानञ्‍च नोचित्तसमुट्ठानञ्‍च धम्मं पटिच्‍च नोचित्तसमुट्ठानो धम्मो उप्पज्‍जति हेतुपच्‍चया – पटिसन्धिक्खणे चित्तसमुट्ठाने खन्धे च चित्तञ्‍च पटिच्‍च कटत्तारूपं; पटिसन्धिक्खणे चित्तसमुट्ठाने खन्धे च महाभूते च पटिच्‍च कटत्तारूपं, पटिसन्धिक्खणे चित्तसमुट्ठाने खन्धे च वत्थुञ्‍च पटिच्‍च चित्तं। (२)

चित्तसमुट्ठानञ्‍च नोचित्तसमुट्ठानञ्‍च धम्मं पटिच्‍च चित्तसमुट्ठानो च नोचित्तसमुट्ठानो च धम्मा उप्पज्‍जन्ति हेतुपच्‍चया – पटिसन्धिक्खणे चित्तसमुट्ठानं एकं खन्धञ्‍च चित्तञ्‍च पटिच्‍च द्वे खन्धा कटत्ता च रूपं, द्वे खन्धे च…पे॰… पटिसन्धिक्खणे चित्तसमुट्ठानं एकं खन्धञ्‍च वत्थुञ्‍च पटिच्‍च द्वे खन्धा चित्तञ्‍च, द्वे खन्धे च…पे॰…। (३)

आरम्मणपच्‍चयो

१८९. चित्तसमुट्ठानं धम्मं पटिच्‍च चित्तसमुट्ठानो धम्मो उप्पज्‍जति आरम्मणपच्‍चया – चित्तसमुट्ठानं एकं खन्धं पटिच्‍च द्वे खन्धा, द्वे खन्धे…पे॰… पटिसन्धिक्खणे…पे॰…। (१)

चित्तसमुट्ठानं  धम्मं पटिच्‍च नोचित्तसमुट्ठानो धम्मो उप्पज्‍जति आरम्मणपच्‍चया – चित्तसमुट्ठाने खन्धे पटिच्‍च चित्तं; पटिसन्धिक्खणे…पे॰…। (२)

चित्तसमुट्ठानं धम्मं पटिच्‍च चित्तसमुट्ठानो च नोचित्तसमुट्ठानो च धम्मा उप्पज्‍जन्ति आरम्मणपच्‍चया – चित्तसमुट्ठानं एकं खन्धं पटिच्‍च द्वे खन्धा चित्तञ्‍च, द्वे खन्धे…पे॰… पटिसन्धिक्खणे…पे॰…। (३)

१९०. नोचित्तसमुट्ठानं  धम्मं पटिच्‍च नोचित्तसमुट्ठानो धम्मो उप्पज्‍जति आरम्मणपच्‍चया – पटिसन्धिक्खणे वत्थुं पटिच्‍च चित्तं। (१)

नोचित्तसमुट्ठानं धम्मं पटिच्‍च चित्तसमुट्ठानो धम्मो उप्पज्‍जति आरम्मणपच्‍चया – चित्तं पटिच्‍च सम्पयुत्तका खन्धा; पटिसन्धिक्खणे चित्तं पटिच्‍च सम्पयुत्तका खन्धा; पटिसन्धिक्खणे वत्थुं पटिच्‍च चित्तसमुट्ठाना खन्धा। (२)

नोचित्तसमुट्ठानं धम्मं पटिच्‍च चित्तसमुट्ठानो च नोचित्तसमुट्ठानो च धम्मा उप्पज्‍जन्ति आरम्मणपच्‍चया – पटिसन्धिक्खणे वत्थुं पटिच्‍च चित्तं सम्पयुत्तका च खन्धा। (३)

१९१. चित्तसमुट्ठानञ्‍च नोचित्तसमुट्ठानञ्‍च धम्मं पटिच्‍च चित्तसमुट्ठानो धम्मो उप्पज्‍जति आरम्मणपच्‍चया – चित्तसमुट्ठानं एकं खन्धञ्‍च चित्तञ्‍च पटिच्‍च द्वे खन्धा, द्वे खन्धे…पे॰… पटिसन्धिक्खणे चित्तसमुट्ठानं एकं खन्धञ्‍च चित्तञ्‍च पटिच्‍च द्वे खन्धा, द्वे खन्धे…पे॰… पटिसन्धिक्खणे चित्तसमुट्ठानं एकं खन्धञ्‍च वत्थुञ्‍च पटिच्‍च द्वे खन्धा, द्वे खन्धे…पे॰…। (१)

चित्तसमुट्ठानञ्‍च नोचित्तसमुट्ठानञ्‍च धम्मं पटिच्‍च नोचित्तसमुट्ठानो धम्मो उप्पज्‍जति आरम्मणपच्‍चया – पटिसन्धिक्खणे चित्तसमुट्ठाने खन्धे च वत्थुञ्‍च पटिच्‍च चित्तं। (२)

चित्तसमुट्ठानञ्‍च नोचित्तसमुट्ठानञ्‍च धम्मं पटिच्‍च चित्तसमुट्ठानो च नोचित्तसमुट्ठानो च  धम्मा उप्पज्‍जन्ति आरम्मणपच्‍चया – पटिसन्धिक्खणे चित्तसमुट्ठानं एकं खन्धञ्‍च वत्थुञ्‍च  पटिच्‍च द्वे खन्धा चित्तञ्‍च, द्वे खन्धे…पे॰…। (३)

१. पच्‍चयानुलोमं

२. सङ्ख्यावारो

सुद्धं

१९२. हेतुया नव, आरम्मणे नव, अधिपतिया पञ्‍च, अनन्तरे नव, समनन्तरे नव, सहजाते नव, अञ्‍ञमञ्‍ञे नव, निस्सये नव, उपनिस्सये नव, पुरेजाते पञ्‍च, आसेवने पञ्‍च, कम्मे नव, विपाके नव, आहारे नव, इन्द्रिये नव, झाने नव, मग्गे नव, सम्पयुत्ते नव (सब्बत्थ नव), अविगते नव।

अनुलोमं।

२. पच्‍चयपच्‍चनीयं

१. विभङ्गवारो

नहेतुपच्‍चयो

१९३. चित्तसमुट्ठानं  धम्मं पटिच्‍च चित्तसमुट्ठानो धम्मो उप्पज्‍जति नहेतुपच्‍चया – अहेतुकं चित्तसमुट्ठानं एकं खन्धं पटिच्‍च द्वे खन्धा चित्तसमुट्ठानञ्‍च रूपं, द्वे खन्धे…पे॰… अहेतुकपटिसन्धिक्खणे चित्तसमुट्ठानं एकं खन्धं पटिच्‍च द्वे खन्धा, द्वे खन्धे…पे॰… चित्तसमुट्ठानं एकं महाभूतं…पे॰… महाभूते पटिच्‍च चित्तसमुट्ठानं रूपं उपादारूपं, विचिकिच्छासहगते उद्धच्‍चसहगते खन्धे पटिच्‍च विचिकिच्छासहगतो उद्धच्‍चसहगतो मोहो। (१)

चित्तसमुट्ठानं  धम्मं पटिच्‍च नोचित्तसमुट्ठानो धम्मो उप्पज्‍जति हेतुपच्‍चया – अहेतुके चित्तसमुट्ठाने खन्धे पटिच्‍च चित्तं; अहेतुकपटिसन्धिक्खणे चित्तसमुट्ठाने खन्धे पटिच्‍च चित्तं कटत्ता च रूपं। (२)

चित्तसमुट्ठानं धम्मं पटिच्‍च चित्तसमुट्ठानो च नोचित्तसमुट्ठानो च धम्मा उप्पज्‍जन्ति नहेतुपच्‍चया – अहेतुकं चित्तसमुट्ठानं एकं खन्धं पटिच्‍च द्वे खन्धा चित्तञ्‍च चित्तसमुट्ठानञ्‍च रूपं, द्वे खन्धे…पे॰… अहेतुकपटिसन्धिक्खणे…पे॰…। (३)

१९४. नोचित्तसमुट्ठानं  धम्मं पटिच्‍च नोचित्तसमुट्ठानो धम्मो उप्पज्‍जति नहेतुपच्‍चया – अहेतुकपटिसन्धिक्खणे चित्तं पटिच्‍च कटत्तारूपं, चित्तं पटिच्‍च वत्थु, वत्थुं पटिच्‍च चित्तं, एकं महाभूतं…पे॰… (याव असञ्‍ञसत्ता कातब्बा)। (१)

नोचित्तसमुट्ठानं धम्मं पटिच्‍च चित्तसमुट्ठानो धम्मो उप्पज्‍जति नहेतुपच्‍चया – अहेतुकं चित्तं पटिच्‍च सम्पयुत्तका खन्धा चित्तसमुट्ठानञ्‍च रूपं; अहेतुकपटिसन्धिक्खणे चित्तं…पे॰… अहेतुकपटिसन्धिक्खणे वत्थुं पटिच्‍च चित्तसमुट्ठाना खन्धा, विचिकिच्छासहगते उद्धच्‍चसहगते खन्धे पटिच्‍च विचिकिच्छासहगतो उद्धच्‍चसहगतो मोहो। (२)

नोचित्तसमुट्ठानं धम्मं पटिच्‍च चित्तसमुट्ठानो च नोचित्तसमुट्ठानो च धम्मा उप्पज्‍जन्ति नहेतुपच्‍चया – अहेतुकपटिसन्धिक्खणे चित्तं पटिच्‍च सम्पयुत्तका खन्धा कटत्ता च रूपं; अहेतुकपटिसन्धिक्खणे वत्थुं पटिच्‍च चित्तं सम्पयुत्तका खन्धा च। (३)

१९५. चित्तसमुट्ठानञ्‍च  नोचित्तसमुट्ठानञ्‍च धम्मं पटिच्‍च चित्तसमुट्ठानो धम्मो उप्पज्‍जति नहेतुपच्‍चया – अहेतुकं चित्तसमुट्ठानं एकं खन्धञ्‍च चित्तञ्‍च पटिच्‍च द्वे खन्धा चित्तसमुट्ठानञ्‍च रूपं, द्वे खन्धे…पे॰… अहेतुकपटिसन्धिक्खणे चित्तसमुट्ठानं एकं खन्धञ्‍च चित्तञ्‍च पटिच्‍च द्वे खन्धा, द्वे खन्धे…पे॰… अहेतुकपटिसन्धिक्खणे चित्तसमुट्ठानं एकं खन्धञ्‍च वत्थुञ्‍च पटिच्‍च द्वे खन्धा, द्वे खन्धे…पे॰… विचिकिच्छासहगते उद्धच्‍चसहगते खन्धे च चित्तञ्‍च पटिच्‍च विचिकिच्छासहगतो उद्धच्‍चसहगतो मोहो। (१)

चित्तसमुट्ठानञ्‍च  नोचित्तसमुट्ठानञ्‍च धम्मं पटिच्‍च नोचित्तसमुट्ठानो  धम्मो उप्पज्‍जति नहेतुपच्‍चया – अहेतुकपटिसन्धिक्खणे चित्तसमुट्ठाने खन्धे च चित्तञ्‍च पटिच्‍च कटत्तारूपं; अहेतुकपटिसन्धिक्खणे चित्तसमुट्ठाने खन्धे च महाभूते च पटिच्‍च कटत्तारूपं, अहेतुकपटिसन्धिक्खणे चित्तसमुट्ठाने खन्धे च वत्थुञ्‍च पटिच्‍च चित्तं। (२)

चित्तसमुट्ठानञ्‍च नोचित्तसमुट्ठानञ्‍च धम्मं पटिच्‍च चित्तसमुट्ठानो च नोचित्तसमुट्ठानो च धम्मा उप्पज्‍जन्ति नहेतुपच्‍चया – अहेतुकपटिसन्धिक्खणे चित्तसमुट्ठानं एकं खन्धञ्‍च चित्तञ्‍च पटिच्‍च द्वे खन्धा कटत्ता च रूपं, द्वे खन्धे…पे॰… अहेतुकपटिसन्धिक्खणे चित्तसमुट्ठानं एकं खन्धञ्‍च वत्थुञ्‍च पटिच्‍च द्वे खन्धा चित्तञ्‍च, द्वे खन्धे…पे॰…। (३)

नआरम्मणपच्‍चयो

१९६. चित्तसमुट्ठानं धम्मं पटिच्‍च चित्तसमुट्ठानो धम्मो उप्पज्‍जति नआरम्मणपच्‍चया – चित्तसमुट्ठाने खन्धे पटिच्‍च चित्तसमुट्ठानं रूपं, चित्तसमुट्ठानं एकं महाभूतं…पे॰… महाभूते पटिच्‍च चित्तसमुट्ठानं रूपं, उपादारूपं। (१)

चित्तसमुट्ठानं धम्मं पटिच्‍च नोचित्तसमुट्ठानो धम्मो उप्पज्‍जति नआरम्मणपच्‍चया – पटिसन्धिक्खणे चित्तसमुट्ठाने खन्धे पटिच्‍च कटत्तारूपं। (२)

१९७. नोचित्तसमुट्ठानं धम्मं पटिच्‍च नोचित्तसमुट्ठानो धम्मो उप्पज्‍जति नआरम्मणपच्‍चया – पटिसन्धिक्खणे चित्तं पटिच्‍च कटत्तारूपं, चित्तं पटिच्‍च वत्थु, एकं महाभूतं…पे॰… (याव असञ्‍ञसत्ता)। (१)

नोचित्तसमुट्ठानं धम्मं पटिच्‍च चित्तसमुट्ठानो धम्मो उप्पज्‍जति नआरम्मणपच्‍चया – चित्तं  पटिच्‍च चित्तसमुट्ठानं रूपं। (२)

चित्तसमुट्ठानञ्‍च  नोचित्तसमुट्ठानञ्‍च धम्मं पटिच्‍च चित्तसमुट्ठानो धम्मो उप्पज्‍जति नआरम्मणपच्‍चया  – चित्तसमुट्ठाने खन्धे च चित्तञ्‍च पटिच्‍च चित्तसमुट्ठानं रूपं, चित्तञ्‍च महाभूते च पटिच्‍च चित्तसमुट्ठानं रूपं। (१)

चित्तसमुट्ठानञ्‍च नोचित्तसमुट्ठानञ्‍च धम्मं पटिच्‍च नोचित्तसमुट्ठानो धम्मो उप्पज्‍जति नआरम्मणपच्‍चया – पटिसन्धिक्खणे चित्तसमुट्ठाने खन्धे च चित्तञ्‍च पटिच्‍च कटत्तारूपं; पटिसन्धिक्खणे चित्तसमुट्ठाने खन्धे च महाभूते च पटिच्‍च कटत्तारूपं (संखित्तं)। (२)

२. पच्‍चयपच्‍चनीयं

२. सङ्ख्यावारो

सुद्धं

१९८. नहेतुया नव, नआरम्मणे छ, नअधिपतिया नव, नअनन्तरे छ, नसमनन्तरे छ, नअञ्‍ञमञ्‍ञे छ, नउपनिस्सये छ, नपुरेजाते नव, नपच्छाजाते नव, नआसेवने नव, नकम्मे चत्तारि, नविपाके पञ्‍च, नआहारे एकं, नइन्द्रिये एकं, नझाने छ, नमग्गे नव, नसम्पयुत्ते छ, नविप्पयुत्ते छ, नोनत्थिया छ, नोविगते छ।

३. पच्‍चयानुलोमपच्‍चनीयं

१९९. हेतुपच्‍चया नआरम्मणे छ, नअधिपतिया नव…पे॰… नकम्मे तीणि, नविपाके पञ्‍च, नसम्पयुत्ते छ, नविप्पयुत्ते पञ्‍च, नोनत्थिया छ, नोविगते छ।

४. पच्‍चयपच्‍चनीयानुलोमं

२००. नहेतुपच्‍चया आरम्मणे नव, अनन्तरे नव, समनन्तरे नव…पे॰… पुरेजाते पञ्‍च, आसेवने पञ्‍च…पे॰… झाने नव, मग्गे तीणि…पे॰… अविगते  नव।

२. सहजातवारो

(सहजातवारो पटिच्‍चवारसदिसो।)

३. पच्‍चयवारो

१. पच्‍चयानुलोमं

१. विभङ्गवारो

हेतुपच्‍चयो

२०१. चित्तसमुट्ठानं  धम्मं पच्‍चया चित्तसमुट्ठानो धम्मो उप्पज्‍जति हेतुपच्‍चया… तीणि (पटिच्‍चवारसदिसं)।

नोचित्तसमुट्ठानं धम्मं पच्‍चया नोचित्तसमुट्ठानो धम्मो उप्पज्‍जति हेतुपच्‍चया – वत्थुं पच्‍चया चित्तं; पटिसन्धिक्खणे…पे॰… (पटिच्‍चवारसदिसा)। (१)

नोचित्तसमुट्ठानं धम्मं पच्‍चया चित्तसमुट्ठानो धम्मो उप्पज्‍जति हेतुपच्‍चया – चित्तं पच्‍चया सम्पयुत्तका खन्धा चित्तसमुट्ठानञ्‍च रूपं, वत्थुं पच्‍चया चित्तसमुट्ठाना खन्धा (पटिसन्धिक्खणे द्वेपि कातब्बा)। (१)

नोचित्तसमुट्ठानं धम्मं पच्‍चया चित्तसमुट्ठानो च नोचित्तसमुट्ठानो च धम्मा उप्पज्‍जन्ति हेतुपच्‍चया – वत्थुं पच्‍चया चित्तं सम्पयुत्तका च खन्धा; पटिसन्धिक्खणे द्वे (पटिच्‍चवारसदिसं)। (३)

२०२. चित्तसमुट्ठानञ्‍च नोचित्तसमुट्ठानञ्‍च धम्मं पच्‍चया चित्तसमुट्ठानो धम्मो उप्पज्‍जति हेतुपच्‍चया – चित्तसमुट्ठानं एकं खन्धञ्‍च चित्तञ्‍च पच्‍चया द्वे खन्धा, द्वे खन्धे…पे॰… चित्तसमुट्ठानं एकं खन्धञ्‍च वत्थुञ्‍च पच्‍चया द्वे खन्धा, द्वे खन्धे…पे॰… (पटिसन्धिक्खणे द्वेपि पटिच्‍चवारसदिसा)। (१)

चित्तसमुट्ठानञ्‍च नोचित्तसमुट्ठानञ्‍च धम्मं पच्‍चया नोचित्तसमुट्ठानो धम्मो उप्पज्‍जति हेतुपच्‍चया  – चित्तसमुट्ठाने खन्धे च वत्थुञ्‍च पच्‍चया चित्तं  (पटिसन्धिक्खणे तीणिपि कातब्बा पटिच्‍चवारसदिसा)। (२)

चित्तसमुट्ठानञ्‍च नोचित्तसमुट्ठानञ्‍च धम्मं पच्‍चया चित्तसमुट्ठानो च नोचित्तसमुट्ठानो च धम्मा उप्पज्‍जन्ति हेतुपच्‍चया – चित्तसमुट्ठानं एकं खन्धञ्‍च वत्थुञ्‍च पच्‍चया द्वे खन्धा चित्तञ्‍च, द्वे खन्धे…पे॰… (पटिसन्धिक्खणे द्वेपि कातब्बा पटिच्‍चवारसदिसा)। (३)

आरम्मणपच्‍चयो

२०३. चित्तसमुट्ठानं धम्मं पच्‍चया चित्तसमुट्ठानो धम्मो उप्पज्‍जति आरम्मणपच्‍चया… तीणि (पटिच्‍चवारसदिसा)।

नोचित्तसमुट्ठानं  धम्मं पच्‍चया नोचित्तसमुट्ठानो धम्मो उप्पज्‍जति आरम्मणपच्‍चया – चक्खायतनं पच्‍चया चक्खुविञ्‍ञाणं…पे॰… कायायतनं पच्‍चया कायविञ्‍ञाणं…पे॰… वत्थुं पच्‍चया चित्तं। (१)

नोचित्तसमुट्ठानं धम्मं पच्‍चया चित्तसमुट्ठानो धम्मो उप्पज्‍जति आरम्मणपच्‍चया – चक्खायतनं पच्‍चया चक्खुविञ्‍ञाणसहगता खन्धा…पे॰… कायायतनं पच्‍चया कायविञ्‍ञाणसहगता खन्धा, चित्तं पच्‍चया सम्पयुत्तका खन्धा, वत्थुं पच्‍चया चित्तसमुट्ठाना खन्धा (पटिसन्धिक्खणे द्वेपि)। (२)

नोचित्तसमुट्ठानं धम्मं पच्‍चया चित्तसमुट्ठानो च नोचित्तसमुट्ठानो च धम्मा उप्पज्‍जन्ति आरम्मणपच्‍चया – चक्खायतनं पच्‍चया चक्खुविञ्‍ञाणं सम्पयुत्तका च खन्धा…पे॰… कायायतनं…पे॰… वत्थुं पच्‍चया चित्तं सम्पयुत्तका च खन्धा; पटिसन्धिक्खणे…पे॰…। (३)

२०४. चित्तसमुट्ठानञ्‍च नोचित्तसमुट्ठानञ्‍च धम्मं पच्‍चया चित्तसमुट्ठानो धम्मो उप्पज्‍जति आरम्मणपच्‍चया – चित्तसमुट्ठानं एकं खन्धञ्‍च चित्तञ्‍च पच्‍चया द्वे खन्धा, द्वे खन्धे …पे॰… चित्तसमुट्ठानं एकं खन्धञ्‍च वत्थुञ्‍च पच्‍चया द्वे खन्धा, द्वे खन्धे…पे॰… (पटिसन्धिक्खणे द्वेपि कातब्बा)। (१)

चित्तसमुट्ठानञ्‍च नोचित्तसमुट्ठानञ्‍च धम्मं पच्‍चया नोचित्तसमुट्ठानो धम्मो उप्पज्‍जति आरम्मणपच्‍चया – चक्खुविञ्‍ञाणसहगते खन्धे च चक्खायतनञ्‍च पच्‍चया चक्खुविञ्‍ञाणं…पे॰… कायविञ्‍ञाणसहगते…पे॰… चित्तसमुट्ठाने खन्धे च वत्थुञ्‍च पच्‍चया चित्तं; पटिसन्धिक्खणे…पे॰…। (२)

चित्तसमुट्ठानञ्‍च नोचित्तसमुट्ठानञ्‍च धम्मं पच्‍चया चित्तसमुट्ठानो च नोचित्तसमुट्ठानो च धम्मा उप्पज्‍जन्ति आरम्मणपच्‍चया – चक्खुविञ्‍ञाणसहगतं एकं खन्धञ्‍च चक्खायतनञ्‍च पच्‍चया द्वे खन्धा चक्खुविञ्‍ञाणञ्‍च, द्वे खन्धे…पे॰… कायविञ्‍ञाणसहगतं…पे॰… चित्तसमुट्ठानं एकं खन्धञ्‍च वत्थुञ्‍च पच्‍चया द्वे खन्धा चित्तञ्‍च, द्वे खन्धे…पे॰… पटिसन्धिक्खणे…पे॰…। (३) (संखित्तं)।

१. पच्‍चयानुलोमं

२. सङ्ख्यावारो

२०५. हेतुया नव, आरम्मणे नव, अधिपतिया नव (सब्बत्थ नव), अविगते नव।

२. पच्‍चयपच्‍चनीयं

१. विभङ्गवारो

नहेतुपच्‍चयो

२०६. चित्तसमुट्ठानं  धम्मं पच्‍चया चित्तसमुट्ठानो धम्मो उप्पज्‍जति नहेतुपच्‍चया। (सब्बे नवपि पञ्हा कातब्बा, पटिच्‍चवारसदिसा। पञ्‍चविञ्‍ञाणम्पि कातब्बं। तीणियेव मोहो।)

२. पच्‍चयपच्‍चनीयं

२. सङ्ख्यावारो

सुद्धं

२०७. नहेतुया  नव, नआरम्मणे छ, नअधिपतिया नव, नअनन्तरे छ, नसमनन्तरे छ, नअञ्‍ञमञ्‍ञे छ, नउपनिस्सये छ, नपुरेजाते नव, नपच्छाजाते नव, नआसेवने नव, नकम्मे चत्तारि, नविपाके नव, नआहारे एकं, नइन्द्रिये एकं, नझाने नव, नमग्गे नव, नसम्पयुत्ते छ, नविप्पयुत्ते छ, नोनत्थिया छ, नोविगते छ।

४. निस्सयवारो

(एवं इतरे द्वे गणनापि निस्सयवारोपि कातब्बो।)

५. संसट्ठवारो

१-४. पच्‍चयानुलोमादि

२०८. चित्तसमुट्ठानं धम्मं संसट्ठो चित्तसमुट्ठानो धम्मो उप्पज्‍जति हेतुपच्‍चया – चित्तसमुट्ठानं एकं खन्धं संसट्ठा द्वे खन्धा, द्वे खन्धे…पे॰… पटिसन्धिक्खणे…पे॰…। (१)

चित्तसमुट्ठानं धम्मं संसट्ठो नोचित्तसमुट्ठानो धम्मो उप्पज्‍जति हेतुपच्‍चया – चित्तसमुट्ठाने खन्धे संसट्ठं चित्तं; पटिसन्धिक्खणे…पे॰…। (२)

चित्तसमुट्ठानं धम्मं संसट्ठो चित्तसमुट्ठानो च नोचित्तसमुट्ठानो च धम्मा उप्पज्‍जन्ति हेतुपच्‍चया – चित्तसमुट्ठानं एकं खन्धं संसट्ठा द्वे खन्धा चित्तञ्‍च, द्वे खन्धे…पे॰… पटिसन्धिक्खणे…पे॰…। (३)

२०९. नोचित्तसमुट्ठानं  धम्मं संसट्ठो चित्तसमुट्ठानो धम्मो उप्पज्‍जति हेतुपच्‍चया – चित्तसंसट्ठा सम्पयुत्तका खन्धा; पटिसन्धिक्खणे…पे॰…। (१)

चित्तसमुट्ठानञ्‍च नोचित्तसमुट्ठानञ्‍च धम्मं संसट्ठो चित्तसमुट्ठानो धम्मो उप्पज्‍जति हेतुपच्‍चया – चित्तसमुट्ठानं एकं खन्धञ्‍च चित्तञ्‍च संसट्ठा द्वे खन्धा, द्वे खन्धे…पे॰… पटिसन्धिक्खणे…पे॰… (संखित्तं)। (१)

हेतुया पञ्‍च, आरम्मणे पञ्‍च (सब्बत्थ पञ्‍च), अविगते पञ्‍च।

चित्तसमुट्ठानं  धम्मं संसट्ठो चित्तसमुट्ठानो धम्मो उप्पज्‍जति नहेतुपच्‍चया (पञ्‍च पञ्हा कातब्बा। तीणि। मोहो)।

नहेतुया पञ्‍च, नअधिपतिया पञ्‍च, नपुरेजाते पञ्‍च, नपच्छाजाते पञ्‍च, नआसेवने पञ्‍च, नकम्मे तीणि, नविपाके पञ्‍च, नझाने पञ्‍च, नमग्गे पञ्‍च, नविप्पयुत्ते पञ्‍च।

६. सम्पयुत्तवारो

(एवं इतरे द्वे गणनापि सम्पयुत्तवारोपि कातब्बो।)

७. पञ्हावारो

१. पच्‍चयानुलोमं

१. विभङ्गवारो

हेतुपच्‍चयो

२१०. चित्तसमुट्ठानो धम्मो चित्तसमुट्ठानस्स धम्मस्स हेतुपच्‍चयेन पच्‍चयो – चित्तसमुट्ठाना  हेतू सम्पयुत्तकानं खन्धानं चित्तसमुट्ठानानञ्‍च रूपानं हेतुपच्‍चयेन पच्‍चयो; पटिसन्धिक्खणे…पे॰…। (१)

चित्तसमुट्ठानो धम्मो नोचित्तसमुट्ठानस्स धम्मस्स हेतुपच्‍चयेन पच्‍चयो – चित्तसमुट्ठाना हेतू चित्तस्स हेतुपच्‍चयेन पच्‍चयो; पटिसन्धिक्खणे चित्तसमुट्ठाना हेतू चित्तस्स कटत्ता च रूपानं हेतुपच्‍चयेन पच्‍चयो। (२)

चित्तसमुट्ठानो धम्मो चित्तसमुट्ठानस्स च नोचित्तसमुट्ठानस्स च धम्मस्स हेतुपच्‍चयेन पच्‍चयो – चित्तसमुट्ठाना हेतू सम्पयुत्तकानं खन्धानं चित्तस्स च चित्तसमुट्ठानानञ्‍च रूपानं हेतुपच्‍चयेन पच्‍चयो; पटिसन्धिक्खणे…पे॰…। (३)

आरम्मणपच्‍चयो

२११. चित्तसमुट्ठानो  धम्मो चित्तसमुट्ठानस्स धम्मस्स आरम्मणपच्‍चयेन पच्‍चयो – चित्तसमुट्ठाने खन्धे आरब्भ चित्तसमुट्ठाना खन्धा उप्पज्‍जन्ति। (मूलं कातब्बं) चित्तसमुट्ठाने खन्धे  आरब्भ चित्तं उप्पज्‍जति। (मूलं कातब्बं) चित्तसमुट्ठाने खन्धे आरब्भ चित्तसमुट्ठाना खन्धा च चित्तञ्‍च उप्पज्‍जन्ति। (३)

२१२. नोचित्तसमुट्ठानो धम्मो नोचित्तसमुट्ठानस्स धम्मस्स आरम्मणपच्‍चयेन पच्‍चयो – अरिया मग्गा वुट्ठहित्वा मग्गं पच्‍चवेक्खन्ति, फलं…पे॰… निब्बानं पच्‍चवेक्खन्ति। निब्बानं गोत्रभुस्स, वोदानस्स, मग्गस्स, फलस्स, आवज्‍जनाय आरम्मणपच्‍चयेन पच्‍चयो; चक्खुं…पे॰… वत्थुं नोचित्तसमुट्ठाने खन्धे अनिच्‍चतो…पे॰… विपस्सति, अस्सादेति अभिनन्दति, तं आरब्भ चित्तं उप्पज्‍जति। दिब्बेन चक्खुना रूपं पस्सति, दिब्बाय सोतधातुया सद्दं सुणाति। चेतोपरियञाणेन नोचित्तसमुट्ठानचित्तसमङ्गिस्स चित्तं जानाति, आकासानञ्‍चायतनं…पे॰… आकिञ्‍चञ्‍ञायतनं…पे॰… रूपायतनं चक्खुविञ्‍ञाणस्स…पे॰… फोट्ठब्बायतनं…पे॰… नोचित्तसमुट्ठाना खन्धा इद्धिविधञाणस्स, चेतोपरियञाणस्स, पुब्बेनिवासानुस्सतिञाणस्स, अनागतंसञाणस्स, आवज्‍जनाय आरम्मणपच्‍चयेन पच्‍चयो। (१)

नोचित्तसमुट्ठानो  धम्मो चित्तसमुट्ठानस्स धम्मस्स आरम्मणपच्‍चयेन पच्‍चयो – अरिया मग्गा…पे॰… निब्बानं पच्‍चवेक्खन्ति (पठमगमनसदिसं); चक्खुं…पे॰… वत्थुं नोचित्तसमुट्ठाने खन्धे अनिच्‍चतो…पे॰… दोमनस्सं उप्पज्‍जति; दिब्बेन चक्खुना रूपं पस्सति…पे॰… रूपायतनं चक्खुविञ्‍ञाणसहगतानं खन्धानं…पे॰… फोट्ठब्बायतनं…पे॰… नोचित्तसमुट्ठाना खन्धा इद्धिविधञाणस्स, चेतोपरियञाणस्स, पुब्बेनिवासानुस्सतिञाणस्स, अनागतंसञाणस्स, आवज्‍जनाय आरम्मणपच्‍चयेन पच्‍चयो। (२)

नोचित्तसमुट्ठानो धम्मो चित्तसमुट्ठानस्स च नोचित्तसमुट्ठानस्स च धम्मस्स आरम्मणपच्‍चयेन पच्‍चयो – अरिया मग्गा…पे॰… निब्बानं पच्‍चवेक्खन्ति (पठमगमनसदिसं), नोचित्तसमुट्ठाने खन्धे अनिच्‍चतो…पे॰… विपस्सति अस्सादेति अभिनन्दति, तं आरब्भ चित्तञ्‍च सम्पयुत्तका च खन्धा उप्पज्‍जन्ति। दिब्बेन चक्खुना रूपं पस्सति, दिब्बाय सोतधातुया सद्दं सुणाति। रूपायतनं चक्खुविञ्‍ञाणस्स सम्पयुत्तकानञ्‍च खन्धानं…पे॰… फोट्ठब्बायतनं…पे॰… नोचित्तसमुट्ठाना  खन्धा इद्धिविधञाणस्स, चेतोपरियञाणस्स, पुब्बेनिवासानुस्सतिञाणस्स अनागतंसञाणस्स, आवज्‍जनाय आरम्मणपच्‍चयेन पच्‍चयो। (३)

चित्तसमुट्ठानो च नोचित्तसमुट्ठानो च धम्मा चित्तसमुट्ठानस्स धम्मस्स आरम्मणपच्‍चयेन पच्‍चयो… तीणि (आरब्भ कातब्बा)।

अधिपतिपच्‍चयो

२१३. चित्तसमुट्ठानो धम्मो चित्तसमुट्ठानस्स धम्मस्स अधिपतिपच्‍चयेन पच्‍चयो – आरम्मणाधिपति, सहजाताधिपति। आरम्मणाधिपति – चित्तसमुट्ठाने खन्धे गरुं कत्वा चित्तसमुट्ठाना खन्धा उप्पज्‍जन्ति। सहजाताधिपति – चित्तसमुट्ठानाधिपति सम्पयुत्तकानं खन्धानं चित्तसमुट्ठानानञ्‍च रूपानं अधिपतिपच्‍चयेन पच्‍चयो (तीणिपि आरम्मणाधिपति, सहजाताधिपतिपि कातब्बा)। (३)

नोचित्तसमुट्ठानो धम्मो नोचित्तसमुट्ठानस्स धम्मस्स अधिपतिपच्‍चयेन पच्‍चयो – आरम्मणाधिपति  – अरिया मग्गा…पे॰… निब्बानं गरुं कत्वा…पे॰… नोचित्तसमुट्ठाने  खन्धे गरुं कत्वा अस्सादेति अभिनन्दति, तं गरुं कत्वा चित्तं उप्पज्‍जति। (१)

नोचित्तसमुट्ठानो धम्मो चित्तसमुट्ठानस्स धम्मस्स अधिपतिपच्‍चयेन पच्‍चयो – आरम्मणाधिपति, सहजाताधिपति। आरम्मणाधिपति – अरिया मग्गा…पे॰… निब्बानं गरुं कत्वा पच्‍चवेक्खन्ति…पे॰… नोचित्तसमुट्ठाने खन्धे गरुं कत्वा अस्सादेति अभिनन्दति, तं गरुं कत्वा रागो उप्पज्‍जति, दिट्ठि उप्पज्‍जति। सहजाताधिपति – नोचित्तसमुट्ठानाधिपति सम्पयुत्तकानं खन्धानं चित्तसमुट्ठानानञ्‍च रूपानं अधिपतिपच्‍चयेन पच्‍चयो। (२)

नोचित्तसमुट्ठानो धम्मो चित्तसमुट्ठानस्स च नोचित्तसमुट्ठानस्स च धम्मस्स अधिपतिपच्‍चयेन पच्‍चयो। आरम्मणाधिपति – अरिया मग्गा…पे॰… निब्बानं गरुं कत्वा पच्‍चवेक्खन्ति…पे॰… नोचित्तसमुट्ठाने खन्धे गरुं कत्वा…पे॰… चित्तञ्‍च सम्पयुत्तका च खन्धा उप्पज्‍जन्ति। (३)

चित्तसमुट्ठानो च नोचित्तसमुट्ठानो च धम्मा चित्तसमुट्ठानस्स धम्मस्स अधिपतिपच्‍चयेन पच्‍चयो – आरम्मणाधिपति… तीणि (आरम्मणाधिपतियेव)।

अनन्तर-समनन्तरपच्‍चया

२१४. चित्तसमुट्ठानो  धम्मो चित्तसमुट्ठानस्स धम्मस्स अनन्तरपच्‍चयेन पच्‍चयो… तीणि (वुट्ठानं नत्थि)।

नोचित्तसमुट्ठानो धम्मो नोचित्तसमुट्ठानस्स धम्मस्स अनन्तरपच्‍चयेन पच्‍चयो – पुरिमं पुरिमं चित्तं पच्छिमस्स पच्छिमस्स…पे॰… निरोधा वुट्ठहन्तस्स नेवसञ्‍ञानासञ्‍ञायतनं फलसमापत्तिया अनन्तरपच्‍चयेन पच्‍चयो (इतरे द्वे गणना, इमस्स सदिसायेव कातब्बा)।

चित्तसमुट्ठानो च नोचित्तसमुट्ठानो  च धम्मा चित्तसमुट्ठानस्स धम्मस्स अनन्तरपच्‍चयेन पच्‍चयो (तीणि कातब्बा, वुट्ठानं नत्थि)… समनन्तरपच्‍चयेन पच्‍चयो।

सहजातपच्‍चयादि

२१५. चित्तसमुट्ठानो  धम्मो चित्तसमुट्ठानस्स धम्मस्स सहजातपच्‍चयेन पच्‍चयो (पटिच्‍चवारसदिसं)… अञ्‍ञमञ्‍ञपच्‍चयेन पच्‍चयो (पटिच्‍चवारसदिसं)… निस्सयपच्‍चयेन पच्‍चयो (पच्‍चयवारसदिसं)।

उपनिस्सयपच्‍चयो

२१६. चित्तसमुट्ठानो धम्मो चित्तसमुट्ठानस्स धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो – (तीणि पञ्हा कातब्बा)। (३)

नोचित्तसमुट्ठानो धम्मो नोचित्तसमुट्ठानस्स धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो – उतुं… भोजनं… सेनासनं चित्तं उपनिस्साय दानं देति…पे॰… सङ्घं भिन्दति; उतु… भोजनं… सेनासनं चित्तं चित्तस्स उपनिस्सयपच्‍चयेन पच्‍चयो। (१)

नोचित्तसमुट्ठानो धम्मो चित्तसमुट्ठानस्स धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो – उतुं… भोजनं… सेनासनं चित्तं उपनिस्साय  दानं देति…पे॰… सङ्घं भिन्दति; उतु… भोजनं… सेनासनं चित्तं सद्धाय…पे॰… मग्गस्स फलसमापत्तिया उपनिस्सयपच्‍चयेन पच्‍चयो। (२)

नोचित्तसमुट्ठानो धम्मो चित्तसमुट्ठानस्स च नोचित्तसमुट्ठानस्स च धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो – उतुं… भोजनं… सेनासनं चित्तं उपनिस्साय दानं देति…पे॰… सङ्घं भिन्दति; उतु… भोजनं… सेनासनं चित्तं चित्तसमुट्ठानानं खन्धानं चित्तस्स च उपनिस्सयपच्‍चयेन पच्‍चयो। (३)

चित्तसमुट्ठानो च नोचित्तसमुट्ठानो च धम्मा चित्तसमुट्ठानस्स धम्मस्स उपनिस्सयपच्‍चयेन  पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो… तीणि।

पुरेजातपच्‍चयो

२१७. चित्तसमुट्ठानो धम्मो चित्तसमुट्ठानस्स धम्मस्स पुरेजातपच्‍चयेन पच्‍चयो। आरम्मणपुरेजातं – चित्तसमुट्ठाने रूपे…पे॰… फोट्ठब्बे अनिच्‍चतो…पे॰… विपस्सति…पे॰… दोमनस्सं उप्पज्‍जति; दिब्बेन चक्खुना रूपं पस्सति, दिब्बाय सोतधातुया सद्दं सुणाति। रूपायतनं चक्खुविञ्‍ञाणसहगतानं खन्धानं पुरेजातपच्‍चयेन पच्‍चयो…पे॰… फोट्ठब्बायतनं कायविञ्‍ञाणसहगतानं खन्धानं पुरेजातपच्‍चयेन पच्‍चयो। (१)

चित्तसमुट्ठानो धम्मो नोचित्तसमुट्ठानस्स धम्मस्स पुरेजातपच्‍चयेन पच्‍चयो। आरम्मणपुरेजातं – चित्तसमुट्ठाने रूपे…पे॰… फोट्ठब्बे अनिच्‍चतो…पे॰… विपस्सति अस्सादेति अभिनन्दति, तं आरब्भ चित्तं उप्पज्‍जति। दिब्बेन चक्खुना रूपं पस्सति, दिब्बाय सोतधातुया सद्दं सुणाति। रूपायतनं चक्खुविञ्‍ञाणस्स…पे॰… फोट्ठब्बायतनं कायविञ्‍ञाणस्स पुरेजातपच्‍चयेन पच्‍चयो। (२)

चित्तसमुट्ठानो धम्मो चित्तसमुट्ठानस्स  च नोचित्तसमुट्ठानस्स च धम्मस्स पुरेजातपच्‍चयेन पच्‍चयो। आरम्मणपुरेजातं – चित्तसमुट्ठाने रूपे…पे॰… फोट्ठब्बे अनिच्‍चतो…पे॰… विपस्सति अस्सादेति अभिनन्दति, तं आरब्भ चित्तञ्‍च सम्पयुत्तका च खन्धा उप्पज्‍जन्ति। दिब्बेन चक्खुना रूपं पस्सति, दिब्बाय  सोतधातुया सद्दं सुणाति। रूपायतनं चक्खुविञ्‍ञाणस्स सम्पयुत्तकानञ्‍च खन्धानं पुरेजातपच्‍चयेन पच्‍चयो…पे॰… फोट्ठब्बायतनं…पे॰…। (३)

२१८. नोचित्तसमुट्ठानो धम्मो नोचित्तसमुट्ठानस्स धम्मस्स पुरेजातपच्‍चयेन पच्‍चयो – आरम्मणपुरेजातं, वत्थुपुरेजातं। आरम्मणपुरेजातं – चक्खुं…पे॰… कायं, रूपे…पे॰… फोट्ठब्बे वत्थुं अनिच्‍चतो…पे॰… तं आरब्भ चित्तं उप्पज्‍जति। दिब्बेन चक्खुना रूपं पस्सति, दिब्बाय सोतधातुया सद्दं सुणाति। रूपायतनं चक्खुविञ्‍ञाणस्स…पे॰… फोट्ठब्बायतनं …पे॰…। वत्थुपुरेजातं – चक्खायतनं चक्खुविञ्‍ञाणस्स…पे॰… कायायतनं…पे॰… वत्थु चित्तस्स पुरेजातपच्‍चयेन पच्‍चयो। (१)

नोचित्तसमुट्ठानो धम्मो चित्तसमुट्ठानस्स धम्मस्स पुरेजातपच्‍चयेन पच्‍चयो – आरम्मणपुरेजातं, वत्थुपुरेजातं। आरम्मणपुरेजातं – चक्खुं…पे॰… वत्थुं अनिच्‍चतो…पे॰… दोमनस्सं उप्पज्‍जति। दिब्बेन चक्खुना रूपं पस्सति, दिब्बाय सोतधातुया सद्दं सुणाति। रूपायतनं चक्खुविञ्‍ञाणसहगतानं खन्धानं…पे॰… फोट्ठब्बायतनं…पे॰…। वत्थुपुरेजातं – चक्खायतनं चक्खुविञ्‍ञाणसहगतानं खन्धानं…पे॰… कायायतनं…पे॰… वत्थु चित्तसमुट्ठानानं खन्धानं पुरेजातपच्‍चयेन  पच्‍चयो। (२)

नोचित्तसमुट्ठानो धम्मो चित्तसमुट्ठानस्स च नोचित्तसमुट्ठानस्स च धम्मस्स पुरेजातपच्‍चयेन पच्‍चयो – आरम्मणपुरेजातं, वत्थुपुरेजातं। आरम्मणपुरेजातं – चक्खुं…पे॰… वत्थुं अनिच्‍चतो…पे॰… तं आरब्भ चित्तञ्‍च सम्पयुत्तका च खन्धा उप्पज्‍जन्ति। दिब्बेन चक्खुना रूपं पस्सति, दिब्बाय सोतधातुया सद्दं सुणाति। रूपायतनं चक्खुविञ्‍ञाणस्स सम्पयुत्तकानञ्‍च खन्धानं…पे॰… फोट्ठब्बायतनं…पे॰…। वत्थुपुरेजातं – चक्खायतनं चक्खुविञ्‍ञाणस्स सम्पयुत्तकानञ्‍च खन्धानं…पे॰… कायायतनं…पे॰… वत्थु चित्तस्स सम्पयुत्तकानञ्‍च खन्धानं पुरेजातपच्‍चयेन पच्‍चयो। (३)

२१९. चित्तसमुट्ठानो च नोचित्तसमुट्ठानो च धम्मा चित्तसमुट्ठानस्स धम्मस्स पुरेजातपच्‍चयेन पच्‍चयो – आरम्मणपुरेजातं, वत्थुपुरेजातं। चित्तसमुट्ठानं रूपायतनञ्‍च चक्खायतनञ्‍च चक्खुविञ्‍ञाणसहगतानं खन्धानं …पे॰… चित्तसमुट्ठानं फोट्ठब्बायतनञ्‍च कायायतनञ्‍च कायविञ्‍ञाणसहगतानं खन्धानं पुरेजातपच्‍चयेन पच्‍चयो; चित्तसमुट्ठानं रूपायतनञ्‍च वत्थु च चित्तसमुट्ठानानं खन्धानं पुरेजातपच्‍चयेन पच्‍चयो…पे॰… चित्तसमुट्ठानं फोट्ठब्बायतनञ्‍च वत्थु च…पे॰…। (१)

चित्तसमुट्ठानो च नोचित्तसमुट्ठानो च धम्मा नोचित्तसमुट्ठानस्स धम्मस्स पुरेजातपच्‍चयेन पच्‍चयो – आरम्मणपुरेजातं, वत्थुपुरेजातं। चित्तसमुट्ठानं रूपायतनञ्‍च चक्खायतनञ्‍च चक्खुविञ्‍ञाणस्स…पे॰… चित्तसमुट्ठानं फोट्ठब्बायतनञ्‍च कायायतनञ्‍च कायविञ्‍ञाणस्स  पुरेजातपच्‍चयेन पच्‍चयो; चित्तसमुट्ठानं रूपायतनञ्‍च वत्थु च चित्तस्स पुरेजातपच्‍चयेन पच्‍चयो…पे॰… चित्तसमुट्ठानं फोट्ठब्बायतनञ्‍च वत्थु च…पे॰…। (२)

चित्तसमुट्ठानो  च नोचित्तसमुट्ठानो च धम्मा चित्तसमुट्ठानस्स च नोचित्तसमुट्ठानस्स च धम्मस्स पुरेजातपच्‍चयेन पच्‍चयो – आरम्मणपुरेजातं, वत्थुपुरेजातं। चित्तसमुट्ठानं रूपायतनञ्‍च चक्खायतनञ्‍च चक्खुविञ्‍ञाणस्स सम्पयुत्तकानञ्‍च खन्धानं पुरेजातपच्‍चयेन पच्‍चयो…पे॰… चित्तसमुट्ठानं फोट्ठब्बायतनं च…पे॰… चित्तसमुट्ठानं रूपायतनञ्‍च वत्थु च चित्तस्स सम्पयुत्तकानञ्‍च खन्धानं पुरेजातपच्‍चयेन पच्‍चयो…पे॰… चित्तसमुट्ठानं फोट्ठब्बायतनञ्‍च वत्थु च…पे॰…। (३)

पच्छाजातासेवनपच्‍चया

२२०. चित्तसमुट्ठानो धम्मो चित्तसमुट्ठानस्स धम्मस्स पच्छाजातपच्‍चयेन पच्‍चयो – पच्छाजाता चित्तसमुट्ठाना खन्धा पुरेजातस्स इमस्स चित्तसमुट्ठानस्स कायस्स पच्छाजातपच्‍चयेन पच्‍चयो (इमिनाकारेनेव पच्छाजातो वित्थारेतब्बो)… आसेवनपच्‍चयेन पच्‍चयो… नव।

कम्म-विपाकपच्‍चया

२२१. चित्तसमुट्ठानो धम्मो चित्तसमुट्ठानस्स धम्मस्स कम्मपच्‍चयेन पच्‍चयो – सहजाता, नानाक्खणिका। सहजाता – चित्तसमुट्ठाना चेतना सम्पयुत्तकानं खन्धानं चित्तसमुट्ठानानञ्‍च रूपानं कम्मपच्‍चयेन पच्‍चयो; पटिसन्धिक्खणे…पे॰…। नानाक्खणिका – चित्तसमुट्ठाना चेतना विपाकानं खन्धानं कम्मपच्‍चयेन पच्‍चयो। (१)

चित्तसमुट्ठानो  धम्मो नोचित्तसमुट्ठानस्स धम्मस्स कम्मपच्‍चयेन पच्‍चयो – सहजाता, नानाक्खणिका। सहजाता – चित्तसमुट्ठाना चेतना चित्तस्स  कम्मपच्‍चयेन पच्‍चयो; पटिसन्धिक्खणे…पे॰…। नानाक्खणिका – चित्तसमुट्ठाना चेतना विपाकस्स चित्तस्स कटत्ता च रूपानं कम्मपच्‍चयेन पच्‍चयो। (२)

चित्तसमुट्ठानो  धम्मो चित्तसमुट्ठानस्स च नोचित्तसमुट्ठानस्स च धम्मस्स कम्मपच्‍चयेन पच्‍चयो – सहजाता, नानाक्खणिका। सहजाता – चित्तसमुट्ठाना चेतना सम्पयुत्तकानं खन्धानं चित्तस्स च चित्तसमुट्ठानानञ्‍च रूपानं कम्मपच्‍चयेन पच्‍चयो; पटिसन्धिक्खणे…पे॰…। नानाक्खणिका – चित्तसमुट्ठाना चेतना विपाकानं खन्धानं चित्तस्स च कटत्ता च रूपानं कम्मपच्‍चयेन पच्‍चयो। (३)

चित्तसमुट्ठानो धम्मो चित्तसमुट्ठानस्स धम्मस्स विपाकपच्‍चयेन पच्‍चयो… नव।

आहारपच्‍चयो

२२२. चित्तसमुट्ठानो धम्मो चित्तसमुट्ठानस्स धम्मस्स आहारपच्‍चयेन पच्‍चयो – चित्तसमुट्ठाना आहारा सम्पयुत्तकानं खन्धानं चित्तसमुट्ठानानञ्‍च रूपानं आहारपच्‍चयेन पच्‍चयो; पटिसन्धिक्खणे…पे॰…। (मूलं कातब्बं) चित्तसमुट्ठाना आहारा चित्तस्स आहारपच्‍चयेन पच्‍चयो; पटिसन्धिक्खणे…पे॰… चित्तसमुट्ठानो कबळीकारो आहारो इमस्स नोचित्तसमुट्ठानस्स कायस्स आहारपच्‍चयेन पच्‍चयो। (मूलं कातब्बं) चित्तसमुट्ठाना आहारा सम्पयुत्तकानं खन्धानं चित्तस्स च चित्तसमुट्ठानानञ्‍च रूपानं आहारपच्‍चयेन पच्‍चयो; पटिसन्धिक्खणे…पे॰…। (३)

२२३. नोचित्तसमुट्ठानो धम्मो नोचित्तसमुट्ठानस्स धम्मस्स आहारपच्‍चयेन पच्‍चयो – पटिसन्धिक्खणे नोचित्तसमुट्ठाना  आहारा कटत्तारूपानं आहारपच्‍चयेन पच्‍चयो; नोचित्तसमुट्ठानो कबळीकारो आहारो इमस्स नोचित्तसमुट्ठानस्स कायस्स आहारपच्‍चयेन पच्‍चयो। (मूलं कातब्बं) नोचित्तसमुट्ठाना आहारा सम्पयुत्तकानं खन्धानं चित्तसमुट्ठानानञ्‍च रूपानं आहारपच्‍चयेन पच्‍चयो; पटिसन्धिक्खणे…पे॰…। (मूलं कातब्बं) पटिसन्धिक्खणे नोचित्तसमुट्ठाना आहारा  सम्पयुत्तकानं खन्धानं कटत्ता च रूपानं आहारपच्‍चयेन पच्‍चयो। (३)

२२४. चित्तसमुट्ठानो च नोचित्तसमुट्ठानो च धम्मा चित्तसमुट्ठानस्स धम्मस्स आहारपच्‍चयेन पच्‍चयो – चित्तसमुट्ठाना च नोचित्तसमुट्ठाना च आहारा सम्पयुत्तकानं खन्धानं  चित्तसमुट्ठानानञ्‍च रूपानं आहारपच्‍चयेन पच्‍चयो; पटिसन्धिक्खणे…पे॰…। (मूलं कातब्बं) पटिसन्धिक्खणे चित्तसमुट्ठाना च नोचित्तसमुट्ठाना च आहारा कटत्तारूपानं आहारपच्‍चयेन पच्‍चयो; चित्तसमुट्ठानो च नोचित्तसमुट्ठानो च कबळीकारो आहारो इमस्स नोचित्तसमुट्ठानस्स कायस्स आहारपच्‍चयेन पच्‍चयो। (मूलं कातब्बं) पटिसन्धिक्खणे चित्तसमुट्ठाना च नोचित्तसमुट्ठाना च आहारा सम्पयुत्तकानं खन्धानं कटत्ता च रूपानं आहारपच्‍चयेन पच्‍चयो। (३)

इन्द्रियपच्‍चयादि

२२५. चित्तसमुट्ठानो धम्मो चित्तसमुट्ठानस्स धम्मस्स इन्द्रियपच्‍चयेन पच्‍चयो… तीणि।

नोचित्तसमुट्ठानो धम्मो नोचित्तसमुट्ठानस्स धम्मस्स इन्द्रियपच्‍चयेन पच्‍चयो – पटिसन्धिक्खणे नोचित्तसमुट्ठाना  इन्द्रिया कटत्तारूपानं इन्द्रियपच्‍चयेन पच्‍चयो; पटिसन्धिक्खणे…पे॰… चक्खुन्द्रियं चक्खुविञ्‍ञाणस्स…पे॰… कायिन्द्रियं कायविञ्‍ञाणस्स…पे॰… रूपजीवितिन्द्रियं कटत्तारूपानं इन्द्रियपच्‍चयेन पच्‍चयो। (मूलं कातब्बं) नोचित्तसमुट्ठाना इन्द्रिया सम्पयुत्तकानं खन्धानं चित्तसमुट्ठानानञ्‍च रूपानं इन्द्रियपच्‍चयेन पच्‍चयो; पटिसन्धिक्खणे…पे॰… चक्खुन्द्रियं चक्खुविञ्‍ञाणसहगतानं खन्धानं…पे॰… कायिन्द्रियं…पे॰…। (मूलं कातब्बं) पटिसन्धिक्खणे नोचित्तसमुट्ठाना इन्द्रिया सम्पयुत्तकानं खन्धानं कटत्ता च रूपानं इन्द्रियपच्‍चयेन पच्‍चयो; चक्खुन्द्रियं चक्खुविञ्‍ञाणस्स चक्खुविञ्‍ञाणसहगतानञ्‍च खन्धानं…पे॰… कायिन्द्रियं…पे॰…। (३)

२२६. चित्तसमुट्ठानो च नोचित्तसमुट्ठानो च धम्मा चित्तसमुट्ठानस्स धम्मस्स इन्द्रियपच्‍चयेन पच्‍चयो – चित्तसमुट्ठाना च नोचित्तसमुट्ठाना च इन्द्रिया सम्पयुत्तकानं खन्धानं चित्तसमुट्ठानानञ्‍च रूपानं इन्द्रियपच्‍चयेन पच्‍चयो; पटिसन्धिक्खणे…पे॰… चक्खुन्द्रियञ्‍च उपेक्खिन्द्रियञ्‍च चक्खुविञ्‍ञाणसहगतानं खन्धानं…पे॰… कायिन्द्रियञ्‍च सुखिन्द्रियञ्‍च…पे॰… कायिन्द्रियञ्‍च दुक्खिन्द्रियञ्‍च कायविञ्‍ञाणसहगतानं खन्धानं इन्द्रियपच्‍चयेन पच्‍चयो। (मूलं कातब्बं) पटिसन्धिक्खणे चित्तसमुट्ठाना च नोचित्तसमुट्ठाना च इन्द्रिया कटत्तारूपानं इन्द्रियपच्‍चयेन पच्‍चयो; चक्खुन्द्रियञ्‍च उपेक्खिन्द्रियञ्‍च चक्खुविञ्‍ञाणस्स …पे॰… कायिन्द्रियञ्‍च…पे॰…। (मूलं कातब्बं) पटिसन्धिक्खणे चित्तसमुट्ठाना च नोचित्तसमुट्ठाना च इन्द्रिया सम्पयुत्तकानं  खन्धानं कटत्ता च रूपानं इन्द्रियपच्‍चयेन पच्‍चयो; चक्खुन्द्रियञ्‍च उपेक्खिन्द्रियञ्‍च चक्खुविञ्‍ञाणस्स सम्पयुत्तकानञ्‍च खन्धानं इन्द्रियपच्‍चयेन पच्‍चयो; कायिन्द्रियं च…पे॰…। (३)

झानपच्‍चयेन पच्‍चयो… तीणि… मग्गपच्‍चयेन पच्‍चयो… तीणि… सम्पयुत्तपच्‍चयेन पच्‍चयो… पञ्‍च…पे॰…।

विप्पयुत्तपच्‍चयो

२२७. चित्तसमुट्ठानो धम्मो चित्तसमुट्ठानस्स धम्मस्स विप्पयुत्तपच्‍चयेन पच्‍चयो – सहजातं, पच्छाजातं (संखित्तं)। (१)

चित्तसमुट्ठानो धम्मो नोचित्तसमुट्ठानस्स धम्मस्स विप्पयुत्तपच्‍चयेन पच्‍चयो – सहजातं, पच्छाजातं। सहजातं – पटिसन्धिक्खणे (संखित्तं)। (२)

चित्तसमुट्ठानो धम्मो चित्तसमुट्ठानस्स च नोचित्तसमुट्ठानस्स च धम्मस्स विप्पयुत्तपच्‍चयेन पच्‍चयो… पच्छाजातं (संखित्तं)। (३)

२२८. नोचित्तसमुट्ठानो धम्मो नोचित्तसमुट्ठानस्स धम्मस्स विप्पयुत्तपच्‍चयेन पच्‍चयो – सहजातं, पुरेजातं, पच्छाजातं। सहजातं – पटिसन्धिक्खणे चित्तं कटत्ता रूपानं विप्पयुत्तपच्‍चयेन पच्‍चयो, चित्तं वत्थुस्स विप्पयुत्तपच्‍चयेन पच्‍चयो, वत्थु चित्तस्स विप्पयुत्तपच्‍चयेन पच्‍चयो। पुरेजातं – चक्खायतनं चक्खुविञ्‍ञाणस्स…पे॰… कायायतनं कायविञ्‍ञाणस्स…पे॰… वत्थु चित्तस्स विप्पयुत्तपच्‍चयेन पच्‍चयो। पच्छाजाता – नोचित्तसमुट्ठाना खन्धा पुरेजातस्स इमस्स नोचित्तसमुट्ठानस्स कायस्स विप्पयुत्तपच्‍चयेन पच्‍चयो। (१)

नोचित्तसमुट्ठानो  धम्मो चित्तसमुट्ठानस्स धम्मस्स विप्पयुत्तपच्‍चयेन पच्‍चयो – सहजातं, पुरेजातं, पच्छाजातं  (संखित्तं)। (२)

नोचित्तसमुट्ठानो  धम्मो चित्तसमुट्ठानस्स च नोचित्तसमुट्ठानस्स च धम्मस्स विप्पयुत्तपच्‍चयेन पच्‍चयो – सहजातं, पुरेजातं, पच्छाजातं (संखित्तं)। (३)

२२९. चित्तसमुट्ठानो च नोचित्तसमुट्ठानो च धम्मा चित्तसमुट्ठानस्स धम्मस्स विप्पयुत्तपच्‍चयेन पच्‍चयो – सहजातं, पच्छाजातं (संखित्तं)। (१)

चित्तसमुट्ठानो च नोचित्तसमुट्ठानो च धम्मा नोचित्तसमुट्ठानस्स धम्मस्स विप्पयुत्तपच्‍चयेन पच्‍चयो – सहजातं, पच्छाजातं (संखित्तं)। (२)

चित्तसमुट्ठानो च नोचित्तसमुट्ठानो च धम्मा चित्तसमुट्ठानस्स च नोचित्तसमुट्ठानस्स च धम्मस्स विप्पयुत्तपच्‍चयेन पच्‍चयो… पच्छाजातं (संखित्तं)। (३)

अत्थिपच्‍चयादि

२३०. चित्तसमुट्ठानो धम्मो चित्तसमुट्ठानस्स धम्मस्स अत्थिपच्‍चयेन पच्‍चयो – सहजातं, पुरेजातं, पच्छाजातं (संखित्तं)। (१)

चित्तसमुट्ठानो धम्मो नोचित्तसमुट्ठानस्स धम्मस्स अत्थिपच्‍चयेन पच्‍चयो – सहजातं, पुरेजातं, पच्छाजातं, आहारं (संखित्तं)। (२)

चित्तसमुट्ठानो धम्मो चित्तसमुट्ठानस्स च नोचित्तसमुट्ठानस्स च धम्मस्स अत्थिपच्‍चयेन पच्‍चयो – सहजातं, पुरेजातं, पच्छाजातं (संखित्तं)। (३)

नोचित्तसमुट्ठानो धम्मो नोचित्तसमुट्ठानस्स धम्मस्स अत्थिपच्‍चयेन पच्‍चयो – सहजातं, पुरेजातं, पच्छाजातं, आहारं, इन्द्रियं (संखित्तं)। (१)

नोचित्तसमुट्ठानो धम्मो चित्तसमुट्ठानस्स धम्मस्स अत्थिपच्‍चयेन पच्‍चयो – सहजातं, पुरेजातं, पच्छाजातं (संखित्तं)। (२)

नोचित्तसमुट्ठानो  धम्मो चित्तसमुट्ठानस्स च नोचित्तसमुट्ठानस्स च धम्मस्स अत्थिपच्‍चयेन पच्‍चयो – सहजातं, पुरेजातं, पच्छाजातं, आहारं (संखित्तं)। (३)

२३१. चित्तसमुट्ठानो  च नोचित्तसमुट्ठानो च धम्मा चित्तसमुट्ठानस्स धम्मस्स अत्थिपच्‍चयेन पच्‍चयो – सहजातं, पुरेजातं, पच्छाजातं। सहजातो – चक्खुविञ्‍ञाणसहगतो एको खन्धो…पे॰… (संखित्तं)। (१)

चित्तसमुट्ठानो च नोचित्तसमुट्ठानो च धम्मा नोचित्तसमुट्ठानस्स धम्मस्स अत्थिपच्‍चयेन पच्‍चयो – सहजातं, पुरेजातं, पच्छाजातं, आहारं, इन्द्रियं। सहजाता – चक्खुविञ्‍ञाणसहगता खन्धा च चक्खायतनञ्‍च चक्खुविञ्‍ञाणस्स अत्थिपच्‍चयेन पच्‍चयो…पे॰… कायविञ्‍ञाणसहगता…पे॰…। सहजाता – चित्तसमुट्ठाना…पे॰… (पच्‍चयवारसदिसं पटिसन्धिपि पवत्तिपि कातब्बा सब्बेसम्पि पञ्हानं।) पच्छाजाता – चित्तसमुट्ठाना खन्धा च चित्तञ्‍च पुरेजातस्स इमस्स नोचित्तसमुट्ठानस्स कायस्स अत्थिपच्‍चयेन पच्‍चयो। पच्छाजाता – चित्तसमुट्ठाना खन्धा च चित्तञ्‍च कबळीकारो आहारो च इमस्स नोचित्तसमुट्ठानस्स कायस्स अत्थिपच्‍चयेन पच्‍चयो। पच्छाजाता – चित्तसमुट्ठाना खन्धा च चित्तञ्‍च रूपजीवितिन्द्रियञ्‍च कटत्तारूपानं अत्थिपच्‍चयेन पच्‍चयो। (२)

चित्तसमुट्ठानो च नोचित्तसमुट्ठानो च धम्मा चित्तसमुट्ठानस्स च नोचित्तसमुट्ठानस्स च धम्मस्स अत्थिपच्‍चयेन पच्‍चयो – सहजातं, पुरेजातं, पच्छाजातं। सहजातो – चक्खुविञ्‍ञाणसहगतो…पे॰… (संखित्तं)। (३)

नत्थिपच्‍चयेन  पच्‍चयो… विगतपच्‍चयेन पच्‍चयो… अविगतपच्‍चयेन पच्‍चयो।

१. पच्‍चयानुलोमं

२. सङ्ख्यावारो

सुद्धं

२३२. हेतुया  तीणि, आरम्मणे नव, अधिपतिया नव, अनन्तरे नव, समनन्तरे नव, सहजाते नव, अञ्‍ञमञ्‍ञे नव, निस्सये नव, उपनिस्सये नव, पुरेजाते नव, पच्छाजाते नव, आसेवने नव, कम्मे तीणि, विपाके नव (सब्बत्थ नव), इन्द्रिये नव, झाने तीणि, मग्गे तीणि, सम्पयुत्ते पञ्‍च, विप्पयुत्ते नव…पे॰… अविगते नव।

अनुलोमं।

पच्‍चनीयुद्धारो

२३३. चित्तसमुट्ठानो  धम्मो चित्तसमुट्ठानस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन पच्‍चयो… पच्छाजातपच्‍चयेन पच्‍चयो… कम्मपच्‍चयेन पच्‍चयो। (१)

चित्तसमुट्ठानो धम्मो नोचित्तसमुट्ठानस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन पच्‍चयो… पच्छाजातपच्‍चयेन पच्‍चयो… कम्मपच्‍चयेन पच्‍चयो… आहारपच्‍चयेन पच्‍चयो। (२)

चित्तसमुट्ठानो धम्मो चित्तसमुट्ठानस्स च नोचित्तसमुट्ठानस्स च धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन पच्‍चयो… पच्छाजातपच्‍चयेन पच्‍चयो… कम्मपच्‍चयेन पच्‍चयो। (३)

२३४. नोचित्तसमुट्ठानो धम्मो नोचित्तसमुट्ठानस्स धम्मस्स आरम्मणपच्‍चयेन  पच्‍चयो… सहजातपच्‍चयेन  पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन पच्‍चयो… पच्छाजातपच्‍चयेन पच्‍चयो… आहारपच्‍चयेन पच्‍चयो… इन्द्रियपच्‍चयेन पच्‍चयो। (१)

नोचित्तसमुट्ठानो धम्मो चित्तसमुट्ठानस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन पच्‍चयो… पच्छाजातपच्‍चयेन पच्‍चयो। (२)

नोचित्तसमुट्ठानो धम्मो चित्तसमुट्ठानस्स च नोचित्तसमुट्ठानस्स च धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन पच्‍चयो… पच्छाजातपच्‍चयेन पच्‍चयो। (३)

२३५. चित्तसमुट्ठानो च नोचित्तसमुट्ठानो च धम्मा चित्तसमुट्ठानस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन पच्‍चयो… पच्छाजातपच्‍चयेन पच्‍चयो। (१)

चित्तसमुट्ठानो  च नोचित्तसमुट्ठानो च धम्मा नोचित्तसमुट्ठानस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन पच्‍चयो… पच्छाजातपच्‍चयेन पच्‍चयो… आहारपच्‍चयेन पच्‍चयो। (२)

चित्तसमुट्ठानो च नोचित्तसमुट्ठानो च धम्मा चित्तसमुट्ठानस्स च नोचित्तसमुट्ठानस्स च धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन  पच्‍चयो… पच्छाजातपच्‍चयेन पच्‍चयो। (३)

२. पच्‍चयपच्‍चनीयं

२. सङ्ख्यावारो

२३६. नहेतुया नव, नआरम्मणे नव (सब्बत्थ नव), नोअविगते नव।

३. पच्‍चयानुलोमपच्‍चनीयं

२३७. हेतुपच्‍चया  नआरम्मणे तीणि, नअधिपतिया तीणि, नअनन्तरे तीणि, नसमनन्तरे तीणि, नअञ्‍ञमञ्‍ञे द्वे, नउपनिस्सये तीणि…पे॰… नमग्गे तीणि, नसम्पयुत्ते द्वे, नविप्पयुत्ते तीणि, नोनत्थिया तीणि, नोविगते तीणि।

४. पच्‍चयपच्‍चनीयानुलोमं

२३८. नहेतुपच्‍चया आरम्मणे नव, अधिपतिया नव (अनुलोमगणना कातब्बा)…पे॰… अविगते नव।

चित्तसमुट्ठानदुकं निट्ठितं।

६१. चित्तसहभूदुकं

१. पटिच्‍चवारो

१. पच्‍चयानुलोमं

१. विभङ्गवारो

हेतुपच्‍चयो

२३९. चित्तसहभुं  धम्मं पटिच्‍च चित्तसहभू धम्मो उप्पज्‍जति हेतुपच्‍चया – चित्तसहभुं एकं खन्धं पटिच्‍च द्वे खन्धा चित्तसहभु चित्तसमुट्ठानञ्‍च रूपं, द्वे खन्धे…पे॰… पटिसन्धिक्खणे चित्तसहभुं एकं खन्धं पटिच्‍च द्वे खन्धा, द्वे खन्धे…पे॰…। (१)

चित्तसहभुं धम्मं पटिच्‍च नोचित्तसहभू धम्मो उप्पज्‍जति हेतुपच्‍चया – चित्तसहभू खन्धे पटिच्‍च चित्तं नोचित्तसहभु चित्तसमुट्ठानञ्‍च रूपं; पटिसन्धिक्खणे  चित्तसहभू खन्धे पटिच्‍च चित्तं कटत्ता च रूपं। (२)

चित्तसहभुं धम्मं पटिच्‍च चित्तसहभू च नोचित्तसहभू च धम्मा उप्पज्‍जन्ति हेतुपच्‍चया – चित्तसहभुं एकं खन्धं पटिच्‍च द्वे खन्धा चित्तञ्‍च चित्तसहभु च नोचित्तसहभु च चित्तसमुट्ठानं रूपं, द्वे खन्धे…पे॰… पटिसन्धिक्खणे चित्तसहभुं एकं खन्धं पटिच्‍च द्वे खन्धा चित्तञ्‍च कटत्ता च रूपं, द्वे खन्धे…पे॰…। (३)

२४०. नोचित्तसहभुं  धम्मं पटिच्‍च नोचित्तसहभू धम्मो उप्पज्‍जति हेतुपच्‍चया – चित्तं पटिच्‍च नोचित्तसहभु चित्तसमुट्ठानं रूपं; पटिसन्धिक्खणे चित्तं पटिच्‍च कटत्तारूपं, चित्तं पटिच्‍च वत्थु, वत्थुं पटिच्‍च चित्तं, एकं महाभूतं…पे॰… महाभूते पटिच्‍च नोचित्तसहभु चित्तसमुट्ठानं रूपं कटत्तारूपं उपादारूपं। (१)

नोचित्तसहभुं धम्मं पटिच्‍च चित्तसहभू धम्मो उप्पज्‍जति हेतुपच्‍चया – चित्तं पटिच्‍च सम्पयुत्तका खन्धा चित्तसहभु चित्तसमुट्ठानञ्‍च रूपं; पटिसन्धिक्खणे चित्तं पटिच्‍च सम्पयुत्तका खन्धा, पटिसन्धिक्खणे वत्थुं पटिच्‍च चित्तसहभू खन्धा, महाभूते पटिच्‍च चित्तसहभु चित्तसमुट्ठानं रूपं उपादारूपं। (२)

नोचित्तसहभुं धम्मं पटिच्‍च चित्तसहभू च नोचित्तसहभू च धम्मा उप्पज्‍जन्ति हेतुपच्‍चया – चित्तं पटिच्‍च सम्पयुत्तका खन्धा चित्तसहभु च नोचित्तसहभु च चित्तसमुट्ठानं रूपं; पटिसन्धिक्खणे चित्तं पटिच्‍च सम्पयुत्तका खन्धा कटत्ता च रूपं, पटिसन्धिक्खणे वत्थुं पटिच्‍च चित्तञ्‍च सम्पयुत्तका च खन्धा, महाभूते पटिच्‍च चित्तसहभु च नोचित्तसहभु च  चित्तसमुट्ठानं रूपं उपादारूपं। (३)

२४१. चित्तसहभुञ्‍च नोचित्तसहभुञ्‍च धम्मं पटिच्‍च चित्तसहभू धम्मो उप्पज्‍जति हेतुपच्‍चया – चित्तसहभुं एकं खन्धञ्‍च चित्तञ्‍च पटिच्‍च द्वे खन्धा चित्तसहभु चित्तसमुट्ठानञ्‍च रूपं, द्वे खन्धे च…पे॰… पटिसन्धिक्खणे चित्तसहभुं एकं खन्धञ्‍च चित्तञ्‍च पटिच्‍च द्वे खन्धा, द्वे खन्धे च…पे॰… पटिसन्धिक्खणे चित्तसहभुं एकं  खन्धञ्‍च वत्थुञ्‍च पटिच्‍च द्वे खन्धा, द्वे खन्धे च…पे॰… चित्तसहभू खन्धे च महाभूते च पटिच्‍च चित्तसहभु चित्तसमुट्ठानं रूपं उपादारूपं। (१)

चित्तसहभुञ्‍च नोचित्तसहभुञ्‍च धम्मं पटिच्‍च नोचित्तसहभू धम्मो उप्पज्‍जति हेतुपच्‍चया – चित्तसहभू खन्धे च चित्तञ्‍च पटिच्‍च नोचित्तसहभु चित्तसमुट्ठानं रूपं; पटिसन्धिक्खणे चित्तसहभू खन्धे च चित्तञ्‍च पटिच्‍च कटत्तारूपं, पटिसन्धिक्खणे चित्तसहभू खन्धे च वत्थुञ्‍च पटिच्‍च चित्तं, चित्तसहभू खन्धे च महाभूते च पटिच्‍च नोचित्तसहभु चित्तसमुट्ठानं रूपं कटत्तारूपं उपादारूपं। (२)

चित्तसहभुञ्‍च  नोचित्तसहभुञ्‍च धम्मं पटिच्‍च चित्तसहभू च नोचित्तसहभू च धम्मा उप्पज्‍जन्ति हेतुपच्‍चया – चित्तसहभुं एकं खन्धञ्‍च चित्तञ्‍च पटिच्‍च द्वे खन्धा चित्तसहभु च नोचित्तसहभु च चित्तसमुट्ठानं रूपं, द्वे खन्धे च…पे॰… पटिसन्धिक्खणे चित्तसहभुं एकं खन्धञ्‍च चित्तञ्‍च पटिच्‍च द्वे खन्धा कटत्ता च रूपं, द्वे खन्धे च…पे॰… पटिसन्धिक्खणे चित्तसहभुं एक खन्धञ्‍च वत्थुञ्‍च पटिच्‍च द्वे खन्धा चित्तञ्‍च, द्वे खन्धे च…पे॰… चित्तसहभू खन्धे  च महाभूते च पटिच्‍च कटत्तारूपं उपादारूपं (संखित्तं)। (३)

१. पच्‍चयानुलोमं

२. सङ्ख्यावारो

२४२. हेतुया नव, आरम्मणे नव (अरूपं सब्बं उद्धरितब्बं। चित्तसमुट्ठानदुकसदिसं।) अधिपतिया नव (महाभूता छसुपि पञ्हेसु कातब्बा, अधिपतिया तीसु नत्थि।) अनन्तरे नव, समनन्तरे नव, सहजाते नव, अञ्‍ञमञ्‍ञे नव, निस्सये नव, उपनिस्सये नव, पुरेजाते पञ्‍च, आसेवने पञ्‍च, कम्मे नव (सब्बत्थ नव), अविगते नव।

२. पच्‍चयपच्‍चनीयं

१. विभङ्गवारो

नहेतुपच्‍चयो

२४३. चित्तसहभुं धम्मं पटिच्‍च चित्तसहभू धम्मो उप्पज्‍जति नहेतुपच्‍चया – अहेतुकं चित्तसहभुं एकं खन्धं पटिच्‍च द्वे खन्धा चित्तसहभु चित्तसमुट्ठानञ्‍च रूपं, द्वे खन्धे…पे॰… अहेतुकपटिसन्धिक्खणे…पे॰… विचिकिच्छासहगते उद्धच्‍चसहगते  खन्धे पटिच्‍च विचिकिच्छासहगतो उद्धच्‍चसहगतो मोहो। (एवं नवपि पञ्हा कातब्बा। ‘‘अहेतुक’’न्ति नियामेतब्बं। यथा अनुलोमे लब्भति एवं कातब्बं। तीणि मोहो यथा चित्तसमुट्ठानदुके एवमेव कातब्बा।)

नकम्मपच्‍चयो

२४४. चित्तसहभुं  धम्मं पटिच्‍च चित्तसहभू धम्मो उप्पज्‍जति नकम्मपच्‍चया – चित्तसहभू खन्धे पटिच्‍च चित्तसहभू चेतना।

नोचित्तसहभुं धम्मं पटिच्‍च नोचित्तसहभू धम्मो उप्पज्‍जति नकम्मपच्‍चया  – बाहिरं… आहारसमुट्ठानं… उतुसमुट्ठानं…पे॰…।

नोचित्तसहभुं धम्मं पटिच्‍च चित्तसहभू धम्मो उप्पज्‍जति नकम्मपच्‍चया – चित्तं पटिच्‍च सम्पयुत्तका चेतना।

चित्तसहभुञ्‍च नोचित्तसहभुञ्‍च धम्मं पटिच्‍च चित्तसहभू धम्मो उप्पज्‍जति नकम्मपच्‍चया – चित्तसहभू खन्धे च चित्तञ्‍च पटिच्‍च सम्पयुत्तका चेतना।

नझानपच्‍चयो

२४५. चित्तसहभुं धम्मं पटिच्‍च चित्तसहभू धम्मो उप्पज्‍जति नझानपच्‍चया – पञ्‍चविञ्‍ञाणसहगतं…पे॰…।

२. पच्‍चयपच्‍चनीयं

२. सङ्ख्यावारो

सुद्धं

२४६. नहेतुया नव, नआरम्मणे नव, नअधिपतिया नव, नअनन्तरे नव, नसमनन्तरे नव, नअञ्‍ञमञ्‍ञे नव, नउपनिस्सये नव, नपुरेजाते नव, नपच्छाजाते नव, नआसेवने नव, नकम्मे चत्तारि, नविपाके नव, नआहारे एकं, नइन्द्रिये एकं, नझाने छ, नमग्गे नव, नसम्पयुत्ते नव, नविप्पयुत्ते छ, नोनत्थिया नव, नोविगते नव (एवं इतरे द्वेपि गणना कातब्बा)।

२. सहजातवारो

(सहजातवारोपि  पटिच्‍चवारसदिसो।)

३. पच्‍चयवारो

१. पच्‍चयानुलोमं

१. विभङ्गवारो

हेतुपच्‍चयो

२४७. चित्तसहभुं  धम्मं पच्‍चया चित्तसहभू धम्मो उप्पज्‍जति हेतुपच्‍चया… तीणि (पटिच्‍चसदिसा)।

नोचित्तसहभुं धम्मं पच्‍चया नोचित्तसहभू धम्मो उप्पज्‍जति हेतुपच्‍चया – वत्थुं पच्‍चया चित्तं, चित्तं पच्‍चया नोचित्तसहभु चित्तसमुट्ठानं रूपं; पटिसन्धिक्खणे…पे॰… (पटिच्‍चवारसदिसं, सब्बे महाभूता)। (१)

नोचित्तसहभुं धम्मं पच्‍चया चित्तसहभू धम्मो उप्पज्‍जति हेतुपच्‍चया – चित्तं पच्‍चया सम्पयुत्तका खन्धा चित्तसहभु  चित्तसमुट्ठानञ्‍च रूपं, वत्थुं पच्‍चया चित्तसहभू खन्धा; पटिसन्धिक्खणे…पे॰… (सब्बे महाभूता पटिच्‍चसदिसं)। (२)

नोचित्तसहभुं धम्मं पच्‍चया चित्तसहभू च नोचित्तसहभू च धम्मा उप्पज्‍जन्ति हेतुपच्‍चया – चित्तं पच्‍चया सम्पयुत्तका खन्धा चित्तसहभु च नोचित्तसहभु च चित्तसमुट्ठानं रूपं, वत्थुं पच्‍चया चित्तञ्‍च सम्पयुत्तका च खन्धा; पटिसन्धिक्खणे…पे॰… (पटिच्‍चसदिसं, सब्बे महाभूता)। (३)

२४८. चित्तसहभुञ्‍च  नोचित्तसहभुञ्‍च धम्मं पच्‍चया चित्तसहभू धम्मो उप्पज्‍जति हेतुपच्‍चया – चित्तसहभुं एकं खन्धञ्‍च चित्तञ्‍च पच्‍चया द्वे खन्धा चित्तसहभु चित्तसमुट्ठानञ्‍च रूपं, द्वे खन्धे च…पे॰… चित्तसहभुं एकं खन्धञ्‍च वत्थुञ्‍च पच्‍चया द्वे खन्धा, द्वे खन्धे च…पे॰… पटिसन्धिक्खणे…पे॰… (पटिच्‍चसदिसं, सब्बे महाभूता)। (१)

चित्तसहभुञ्‍च नोचित्तसहभुञ्‍च धम्मं पच्‍चया नोचित्तसहभू धम्मो उप्पज्‍जति हेतुपच्‍चया – चित्तसहभू खन्धे च चित्तञ्‍च पच्‍चया नोचित्तसहभु चित्तसमुट्ठानं रूपं, चित्तसहभू खन्धे च वत्थुञ्‍च पच्‍चया चित्तं। चित्तसहभू खन्धे च महाभूते च पच्‍चया नोचित्तसहभु चित्तसमुट्ठानं रूपं; पटिसन्धिक्खणे…पे॰… (पटिच्‍चसदिसं, सब्बे महाभूता)। (२)

चित्तसहभुञ्‍च नोचित्तसहभुञ्‍च धम्मं पच्‍चया चित्तसहभू च नोचित्तसहभू च धम्मा उप्पज्‍जन्ति हेतुपच्‍चया – चित्तसहभुं एकं खन्धञ्‍च चित्तञ्‍च पच्‍चया  द्वे खन्धा चित्तसहभु च नोचित्तसहभु च चित्तसमुट्ठानं रूपं, चित्तसहभुं एकं खन्धञ्‍च वत्थुञ्‍च पच्‍चया द्वे खन्धा चित्तञ्‍च, द्वे  खन्धे च…पे॰… पटिसन्धिक्खणे…पे॰… (पटिच्‍चसदिसं, सब्बे महाभूता)। (३)

आरम्मणपच्‍चयो

२४९. चित्तसहभुं धम्मं पच्‍चया चित्तसहभू धम्मो उप्पज्‍जति आरम्मणपच्‍चया… तीणि (पटिच्‍चसदिसं)।

नोचित्तसहभुं धम्मं पच्‍चया नोचित्तसहभू धम्मो उप्पज्‍जति आरम्मणपच्‍चया…पे॰… चक्खायतनं पच्‍चया चक्खुविञ्‍ञाणं…पे॰… कायायतनं…पे॰…। (इमं चित्तसमुट्ठानदुकं पच्‍चयवारे आरम्मणसदिसं। छन्‍नम्पि इमेसं पञ्‍चविञ्‍ञाणमूला कातब्बा। संखित्तं।)

१. पच्‍चयानुलोमं

२. सङ्ख्यावारो

२५०. हेतुया  नव, आरम्मणे नव, अधिपतिया नव (सब्बत्थ नव), अविगते नव।

२. पच्‍चयपच्‍चनीयं

१. विभङ्गवारो

नहेतुपच्‍चयो

२५१. चित्तसहभुं धम्मं पच्‍चया चित्तसहभू धम्मो उप्पज्‍जति नहेतुपच्‍चया – अहेतुकं चित्तसहभुं एकं खन्धं…पे॰…। (संखित्तं। सब्बं कातब्बं। पच्‍चयवारस्स पञ्‍चविञ्‍ञाणं छन्‍नम्पि मूला कातब्बा। सब्बे महाभूते तीणियेव मोहो। संखित्तं।)

२. पच्‍चयपच्‍चनीयं

२. सङ्ख्यावारो

सुद्धं

२५२. नहेतुया नव, नआरम्मणे नव, नअधिपतिया नव, नअनन्तरे नव, नसमनन्तरे नव, नअञ्‍ञमञ्‍ञे नव, नउपनिस्सये नव, नपुरेजाते नव, नपच्छाजाते नव, नआसेवने नव, नकम्मे चत्तारि, नविपाके नव, नआहारे एकं, नइन्द्रिये एकं, नझाने नव, नमग्गे नव, नसम्पयुत्ते नव, नविप्पयुत्ते छ, नोनत्थिया नव, नोविगते नव।

३. पच्‍चयानुलोमपच्‍चनीयं

२५३. हेतुपच्‍चया  नआरम्मणे नव (सब्बत्थ नव), नकम्मे तीणि, नविपाके नव, नसम्पयुत्ते नव, नविप्पयुत्ते पञ्‍च, नोनत्थिया नव, नोविगते नव।

४. पच्‍चयपच्‍चनीयानुलोमं

२५४. नहेतुपच्‍चया आरम्मणे नव, अनन्तरे नव (सब्बत्थ नव), मग्गे तीणि…पे॰… अविगते नव।

४. निस्सयवारो

(निस्सयवारो पच्‍चयवारसदिसो।)

५. संसट्ठवारो

१-४. पच्‍चयानुलोमादि

२५५. चित्तसहभुं धम्मं संसट्ठो चित्तसहभू धम्मो उप्पज्‍जति हेतुपच्‍चया – चित्तसहभुं एकं खन्धं संसट्ठा द्वे खन्धा, द्वे खन्धे…पे॰… पटिसन्धिक्खणे…पे॰…। (१)

चित्तसहभुं धम्मं संसट्ठो नोचित्तसहभू धम्मो उप्पज्‍जति हेतुपच्‍चया – चित्तसहभू खन्धे संसट्ठं चित्तं; पटिसन्धिक्खणे…पे॰…। (२)

चित्तसहभुं धम्मं संसट्ठो चित्तसहभू च नोचित्तसहभू च धम्मा उप्पज्‍जन्ति हेतुपच्‍चया – चित्तसहभुं एकं खन्धं संसट्ठा द्वे खन्धा चित्तञ्‍च, द्वे खन्धे…पे॰… पटिसन्धिक्खणे…पे॰…। (३)

२५६. नोचित्तसहभुं  धम्मं संसट्ठो चित्तसहभू धम्मो उप्पज्‍जति हेतुपच्‍चया – चित्तं संसट्ठा सम्पयुत्तका खन्धा; पटिसन्धिक्खणे…पे॰…। (१)

चित्तसहभुञ्‍च  नोचित्तसहभुञ्‍च धम्मं संसट्ठो चित्तसहभू धम्मो उप्पज्‍जति हेतुपच्‍चया – चित्तसहभुं एकं खन्धञ्‍च चित्तञ्‍च संसट्ठा द्वे खन्धा, द्वे खन्धे च…पे॰… पटिसन्धिक्खणे…पे॰… (संखित्तं)। (२)

हेतुया पञ्‍च, आरम्मणे पञ्‍च (सब्बत्थ पञ्‍च), अविगते पञ्‍च।

अनुलोमं।

नहेतुया  पञ्‍च (तीणि, मोहो), नअधिपतिया पञ्‍च, नपुरेजाते पञ्‍च, नपच्छाजाते पञ्‍च, नआसेवने पञ्‍च, नकम्मे तीणि, नविपाके पञ्‍च, नझाने पञ्‍च, नमग्गे पञ्‍च, नविप्पयुत्ते पञ्‍च।

६. सम्पयुत्तवारो

(इतरे द्वे गणनापि सम्पयुत्तवारोपि सब्बं कातब्बं।)

७. पञ्हावारो

१. पच्‍चयानुलोमं

१. विभङ्गवारो

हेतुपच्‍चयो

२५७. चित्तसहभू धम्मो चित्तसहभुस्स धम्मस्स हेतुपच्‍चयेन पच्‍चयो – चित्तसहभू हेतू  सम्पयुत्तकानं खन्धानं चित्तसहभूनं चित्तसमुट्ठानानञ्‍च रूपानं हेतुपच्‍चयेन पच्‍चयो; पटिसन्धिक्खणे…पे॰…। (१)

चित्तसहभू धम्मो नोचित्तसहभुस्स धम्मस्स हेतुपच्‍चयेन पच्‍चयो – चित्तसहभू हेतू चित्तस्स नोचित्तसहभूनं चित्तसमुट्ठानानञ्‍च रूपानं हेतुपच्‍चयेन पच्‍चयो; पटिसन्धिक्खणे चित्तसहभू हेतू चित्तस्स कटत्ता च रूपानं हेतुपच्‍चयेन पच्‍चयो। (२)

चित्तसहभू धम्मो चित्तसहभुस्स च नोचित्तसहभुस्स च धम्मस्स हेतुपच्‍चयेन पच्‍चयो; चित्तसहभू हेतू सम्पयुत्तकानं खन्धानं चित्तस्स च चित्तसहभूनञ्‍च नोचित्तसहभूनञ्‍च चित्तसमुट्ठानानं रूपानं हेतुपच्‍चयेन पच्‍चयो। (३)

आरम्मणपच्‍चयो

२५८. चित्तसहभू धम्मो चित्तसहभुस्स धम्मस्स आरम्मणपच्‍चयेन पच्‍चयो… नव (चित्तसमुट्ठानदुकसदिसं, निन्‍नानाकरणं)।

अधिपतिपच्‍चयो

२५९. चित्तसहभू  धम्मो चित्तसहभुस्स धम्मस्स अधिपतिपच्‍चयेन पच्‍चयो… तीणि (आरम्मणाधिपतिपि सहजाताधिपतिपि कातब्बा)।

नोचित्तसहभू  धम्मो नोचित्तसहभुस्स धम्मस्स अधिपतिपच्‍चयेन पच्‍चयो… तीणि (आरम्मणाधिपतिपि सहजाताधिपतिपि इमेसम्पि तिण्णं कातब्बा। नवपि पञ्हा चित्तसमुट्ठानदुकसदिसा। अन्ते तीणि आरम्मणाधिपतियेव)।

अनन्तरपच्‍चयादि

२६०. चित्तसहभू धम्मो चित्तसहभुस्स धम्मस्स अनन्तरपच्‍चयेन पच्‍चयो… नव (चित्तसमुट्ठानदुकसदिसं, निन्‍नानाकरणं)… समनन्तरपच्‍चयेन पच्‍चयो… नव (पटिच्‍चसदिसा) … सहजातपच्‍चयेन पच्‍चयो… नव (पटिच्‍चसदिसा)… अञ्‍ञमञ्‍ञपच्‍चयेन पच्‍चयो… नव (पटिच्‍चसदिसा)… निस्सयपच्‍चयेन पच्‍चयो… नव (पच्‍चयवारसदिसा)… उपनिस्सयपच्‍चयेन पच्‍चयो… नव (चित्तसमुट्ठानदुकसदिसा)।

पुरेजातपच्‍चयो

२६१. नोचित्तसहभू धम्मो नोचित्तसहभुस्स धम्मस्स पुरेजातपच्‍चयेन पच्‍चयो – आरम्मणपुरेजातं, वत्थुपुरेजातं… तीणि (नोचित्तसहभू मूलंयेव लब्भति, चित्तसमुट्ठानदुकसदिसा। तीणिपि निन्‍नानाकरणं)।

पच्छाजातासेवनपच्‍चया

२६२. चित्तसहभू धम्मो नोचित्तसहभुस्स धम्मस्स पच्छाजातपच्‍चयेन पच्‍चयो – पच्छाजाता चित्तसहभू खन्धा पुरेजातस्स इमस्स नोचित्तसहभुस्स कायस्स पच्छाजातपच्‍चयेन पच्‍चयो। (१)

नोचित्तसहभू धम्मो नोचित्तसहभुस्स धम्मस्स पच्छाजातपच्‍चयेन पच्‍चयो…पे॰…। (१)

चित्तसहभू च नोचित्तसहभू च धम्मा नोचित्तसहभुस्स धम्मस्स पच्छाजातपच्‍चयेन पच्‍चयो (संखित्तं)… आसेवनपच्‍चयेन पच्‍चयो… नव।

कम्मपच्‍चयो

२६३. चित्तसहभू  धम्मो चित्तसहभुस्स धम्मस्स कम्मपच्‍चयेन पच्‍चयो – सहजाता, नानाक्खणिका। सहजाता – चित्तसहभू चेतना सम्पयुत्तकानं खन्धानं चित्तसहभूनं चित्तसमुट्ठानानञ्‍च रूपानं कम्मपच्‍चयेन पच्‍चयो; पटिसन्धिक्खणे…पे॰…। नानाक्खणिका – चित्तसहभू चेतना विपाकानं चित्तसहभूनं खन्धानं कम्मपच्‍चयेन पच्‍चयो। (१)

चित्तसहभू धम्मो नोचित्तसहभुस्स धम्मस्स कम्मपच्‍चयेन पच्‍चयो – सहजाता, नानाक्खणिका। सहजाता – चित्तसहभू चेतना चित्तस्स नोचित्तसहभूनं चित्तसमुट्ठानानञ्‍च रूपानं कम्मपच्‍चयेन पच्‍चयो; पटिसन्धिक्खणे…पे॰…। नानाक्खणिका – चित्तसहभू चेतना विपाकस्स चित्तस्स कटत्ता च रूपानं कम्मपच्‍चयेन पच्‍चयो। (२)

चित्तसहभू धम्मो चित्तसहभुस्स च नोचित्तसहभुस्स च धम्मस्स कम्मपच्‍चयेन पच्‍चयो – सहजाता, नानाक्खणिका। सहजाता – चित्तसहभू चेतना सम्पयुत्तकानं खन्धानं चित्तस्स च चित्तसहभूनञ्‍च नोचित्तसहभूनञ्‍च चित्तसमुट्ठानानञ्‍च रूपानं कम्मपच्‍चयेन पच्‍चयो; पटिसन्धिक्खणे…पे॰…। नानाक्खणिका – चित्तसहभू चेतना विपाकानं खन्धानं चित्तस्स कटत्ता च रूपानं कम्मपच्‍चयेन पच्‍चयो। (३)

विपाकपच्‍चयादि

२६४. चित्तसहभू धम्मो चित्तसहभुस्स धम्मस्स विपाकपच्‍चयेन पच्‍चयो (चित्तसमुट्ठानदुकसदिसं)… आहारपच्‍चयेन पच्‍चयो… नव (चित्तसमुट्ठानदुकसदिसा। इमम्पि एकं कबळीकारआहारसदिसं)। चित्तसहभू धम्मो चित्तसहभुस्स धम्मस्स इन्द्रियपच्‍चयेन पच्‍चयो… नव (चित्तसमुट्ठानदुकसदिसं, निन्‍नानाकरणं)… झानपच्‍चयेन  पच्‍चयो… तीणि… मग्गपच्‍चयेन पच्‍चयो… तीणि… सम्पयुत्तपच्‍चयेन पच्‍चयो… पञ्‍च।

विप्पयुत्तपच्‍चयो

२६५. चित्तसहभू धम्मो चित्तसहभुस्स धम्मस्स विप्पयुत्तपच्‍चयेन पच्‍चयो। सहजाता – चित्तसहभू खन्धा चित्तसहभूनं चित्तसमुट्ठानानं रूपानं विप्पयुत्तपच्‍चयेन पच्‍चयो। (१)

चित्तसहभू  धम्मो नोचित्तसहभुस्स धम्मस्स विप्पयुत्तपच्‍चयेन पच्‍चयो – सहजातं, पच्छाजातं। सहजाता – चित्तसहभू खन्धा नोचित्तसहभूनं चित्तसमुट्ठानानं रूपानं विप्पयुत्तपच्‍चयेन पच्‍चयो; पटिसन्धिक्खणे…पे॰…। पच्छाजाता – चित्तसहभू खन्धा पुरेजातस्स इमस्स नोचित्तसहभुस्स कायस्स विप्पयुत्तपच्‍चयेन पच्‍चयो। (२)

चित्तसहभू धम्मो चित्तसहभुस्स च नोचित्तसहभुस्स च धम्मस्स विप्पयुत्तपच्‍चयेन पच्‍चयो। सहजाता – चित्तसहभू खन्धा चित्तसहभूनञ्‍च नोचित्तसहभूनञ्‍च चित्तसमुट्ठानानं रूपानं विप्पयुत्तपच्‍चयेन पच्‍चयो। (३)

२६६. नोचित्तसहभू धम्मो नोचित्तसहभुस्स धम्मस्स विप्पयुत्तपच्‍चयेन पच्‍चयो – सहजातं, पुरेजातं, पच्छाजातं। सहजातं – चित्तं नोचित्तसहभूनं चित्तसमुट्ठानानं रूपानं विप्पयुत्तपच्‍चयेन पच्‍चयो; पटिसन्धिक्खणे चित्तं कटत्तारूपानं विप्पयुत्तपच्‍चयेन पच्‍चयो; चित्तं वत्थुस्स विप्पयुत्तपच्‍चयेन पच्‍चयो; वत्थु चित्तस्स विप्पयुत्तपच्‍चयेन  पच्‍चयो। पुरेजातं – चक्खायतनं चक्खुविञ्‍ञाणस्स विप्पयुत्तपच्‍चयेन पच्‍चयो…पे॰… कायायतनं…पे॰… वत्थु चित्तस्स विप्पयुत्तपच्‍चयेन पच्‍चयो। पच्छाजातं – चित्तं पुरेजातस्स इमस्स नोचित्तसहभुस्स कायस्स विप्पयुत्तपच्‍चयेन पच्‍चयो। (१)

नोचित्तसहभू धम्मो चित्तसहभुस्स धम्मस्स विप्पयुत्तपच्‍चयेन पच्‍चयो – सहजातं, पुरेजातं। सहजातं – चित्तं चित्तसहभूनं चित्तसमुट्ठानानं रूपानं विप्पयुत्तपच्‍चयेन पच्‍चयो। पुरेजातं – चक्खायतनं चक्खुविञ्‍ञाणसहगतानं खन्धानं विप्पयुत्तपच्‍चयेन पच्‍चयो…पे॰… कायायतनं…पे॰… वत्थु चित्तसहभूनं खन्धानं विप्पयुत्तपच्‍चयेन पच्‍चयो। (२)

नोचित्तसहभू धम्मो चित्तसहभुस्स च नोचित्तसहभुस्स च धम्मस्स विप्पयुत्तपच्‍चयेन पच्‍चयो – सहजातं, पुरेजातं। सहजातं – चित्तं चित्तसहभूनञ्‍च नोचित्तसहभूनञ्‍च चित्तसमुट्ठानानं रूपानं विप्पयुत्तपच्‍चयेन पच्‍चयो; पटिसन्धिक्खणे…पे॰…। वत्थुपुरेजातं – चक्खायतनं चक्खुविञ्‍ञाणस्स सम्पयुत्तकानञ्‍च रूपानं विप्पयुत्तपच्‍चयेन पच्‍चयो…पे॰… कायायतनं…पे॰… वत्थु चित्तस्स सम्पयुत्तकानञ्‍च खन्धानं विप्पयुत्तपच्‍चयेन पच्‍चयो। (३)

२६७. चित्तसहभू  च नोचित्तसहभू च धम्मा चित्तसहभुस्स धम्मस्स विप्पयुत्तपच्‍चयेन पच्‍चयो। सहजाता – चित्तसहभू खन्धा च चित्तञ्‍च चित्तसहभूनं चित्तसमुट्ठानानं रूपानं विप्पयुत्तपच्‍चयेन पच्‍चयो। (१)

चित्तसहभू च नोचित्तसहभू च धम्मा नोचित्तसहभुस्स धम्मस्स विप्पयुत्तपच्‍चयेन पच्‍चयो – सहजातं, पच्छाजातं। सहजाता – चित्तसहभू खन्धा च चित्तञ्‍च नोचित्तसहभूनं चित्तसमुट्ठानानं  रूपानं विप्पयुत्तपच्‍चयेन पच्‍चयो; पटिसन्धिक्खणे  …पे॰…। पच्छाजाता – चित्तसहभू खन्धा च चित्तञ्‍च पुरेजातस्स इमस्स नोचित्तसहभुस्स कायस्स विप्पयुत्तपच्‍चयेन पच्‍चयो। (२)

चित्तसहभू च नोचित्तसहभू च धम्मा चित्तसहभुस्स च नोचित्तसहभुस्स च धम्मस्स विप्पयुत्तपच्‍चयेन पच्‍चयो – चित्तसहभू खन्धा च चित्तञ्‍च चित्तसहभूनञ्‍च नोचित्तसहभूनञ्‍च चित्तसमुट्ठानानं रूपानं विप्पयुत्तपच्‍चयेन पच्‍चयो। (३)

अत्थिपच्‍चयो

२६८. चित्तसहभू धम्मो चित्तसहभुस्स धम्मस्स अत्थिपच्‍चयेन पच्‍चयो – चित्तसहभू एको खन्धो…पे॰… (पटिच्‍चसदिसं)। (१)

चित्तसहभू धम्मो नोचित्तसहभुस्स धम्मस्स अत्थिपच्‍चयेन पच्‍चयो – सहजातं, पच्छाजातं (संखित्तं)। (२)

चित्तसहभू धम्मो चित्तसहभुस्स च नोचित्तसहभुस्स च धम्मस्स अत्थिपच्‍चयेन पच्‍चयो – चित्तसहभू एको खन्धो…पे॰… (पटिच्‍चसदिसं)। (३)

नोचित्तसहभू धम्मो नोचित्तसहभुस्स धम्मस्स अत्थिपच्‍चयेन पच्‍चयो – सहजातं, पुरेजातं, पच्छाजातं, आहारं, इन्द्रियं (संखित्तं)। (१)

नोचित्तसहभू धम्मो चित्तसहभुस्स धम्मस्स अत्थिपच्‍चयेन पच्‍चयो – सहजातं, पुरेजातं (संखित्तं। (२)

नोचित्तसहभू धम्मो चित्तसहभुस्स च नोचित्तसहभुस्स च धम्मस्स अत्थिपच्‍चयेन पच्‍चयो – सहजातं, पुरेजातं (संखित्तं)। (३)

२६९. चित्तसहभू  च नोचित्तसहभू च धम्मा चित्तसहभुस्स धम्मस्स अत्थिपच्‍चयेन पच्‍चयो – सहजातं, पुरेजातं। सहजातो – चक्खुविञ्‍ञाणसहगतो एको खन्धो च चक्खायतनञ्‍च चक्खुविञ्‍ञाणञ्‍च द्विन्‍नं खन्धानं…पे॰… द्वे खन्धा च…पे॰… (सब्बं पटिसन्धियं  कातब्बं, सहजातं पुरेजातम्पि)। (१)

चित्तसहभू च नोचित्तसहभू च धम्मा नोचित्तसहभुस्स धम्मस्स अत्थिपच्‍चयेन पच्‍चयो – सहजातं, पुरेजातं, पच्छाजातं, आहारं, इन्द्रियं। सहजाता – चक्खुविञ्‍ञाणसहगता खन्धा चक्खायतनञ्‍च चक्खुविञ्‍ञाणस्स अत्थिपच्‍चयेन पच्‍चयो…पे॰… कायविञ्‍ञाणसहगता…पे॰… चित्तसहभू खन्धा च चित्तञ्‍च नोचित्तसहभूनं चित्तसमुट्ठानानं रूपानं अत्थिपच्‍चयेन पच्‍चयो। सहजाता – चित्तसहभू खन्धा च वत्थु च चित्तस्स अत्थिपच्‍चयेन पच्‍चयो। सहजाता – चित्तसहभू खन्धा च महाभूता च नोचित्तसहभूनं चित्तसमुट्ठानानं रूपानं अत्थिपच्‍चयेन पच्‍चयो (पटिसन्धिक्खणे तीणिपि कातब्बा)। पच्छाजाता – चित्तसहभू खन्धा च चित्तञ्‍च पुरेजातस्स इमस्स नोचित्तसहभुस्स कायस्स अत्थिपच्‍चयेन पच्‍चयो। पच्छाजाता – चित्तसहभू खन्धा च कबळीकारो आहारो च इमस्स नोचित्तसहभुस्स कायस्स अत्थिपच्‍चयेन पच्‍चयो। पच्छाजाता – चित्तसहभू खन्धा च रूपजीवितिन्द्रियञ्‍च कटत्तारूपानं अत्थिपच्‍चयेन पच्‍चयो। (२)

चित्तसहभू च नोचित्तसहभू च धम्मा चित्तसहभुस्स च नोचित्तसहभुस्स च धम्मस्स अत्थिपच्‍चयेन पच्‍चयो – सहजातं, पुरेजातं। सहजातो – चक्खुविञ्‍ञाणसहगतो एको खन्धो च चक्खायतनं च…पे॰… (पच्‍चयवारसदिसं)। (३)

१. पच्‍चयानुलोमं

२. सङ्ख्यावारो

सुद्धं

२७०. हेतुया तीणि, आरम्मणे नव, अधिपतिया नव, अनन्तरे नव, समनन्तरे नव, सहजाते नव, अञ्‍ञमञ्‍ञे नव, निस्सये  नव, उपनिस्सये नव, पुरेजाते तीणि, पच्छाजाते  तीणि, आसेवने नव, कम्मे  तीणि, विपाके नव, आहारे नव, इन्द्रिये नव, झाने तीणि, मग्गे तीणि, सम्पयुत्ते पञ्‍च, विप्पयुत्ते नव, अत्थिया नव, नत्थिया नव, विगते नव, अविगते नव।

अनुलोमं।

पच्‍चनीयुद्धारो

२७१. चित्तसहभू धम्मो चित्तसहभुस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… कम्मपच्‍चयेन पच्‍चयो। (१)

चित्तसहभू धम्मो नोचित्तसहभुस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पच्छाजातपच्‍चयेन पच्‍चयो… कम्मपच्‍चयेन पच्‍चयो। (२)

चित्तसहभू धम्मो चित्तसहभुस्स च नोचित्तसहभुस्स च धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… कम्मपच्‍चयेन पच्‍चयो। (३)

२७२. नोचित्तसहभू धम्मो नोचित्तसहभुस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन पच्‍चयो… पच्छाजातपच्‍चयेन पच्‍चयो… आहारपच्‍चयेन पच्‍चयो… इन्द्रियपच्‍चयेन पच्‍चयो। (१)

नोचित्तसहभू धम्मो चित्तसहभुस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन पच्‍चयो। (२)

नोचित्तसहभू धम्मो चित्तसहभुस्स च नोचित्तसहभुस्स च धम्मस्स आरम्मणपच्‍चयेन पच्‍चयो … सहजातपच्‍चयेन पच्‍चयो… उपनिस्सयपच्‍चयेन  पच्‍चयो… पुरेजातपच्‍चयेन पच्‍चयो। (३)

२७३. चित्तसहभू  च नोचित्तसहभू च धम्मा चित्तसहभुस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो। (१)

चित्तसहभू च नोचित्तसहभू च धम्मा नोचित्तसहभुस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पच्छाजातपच्‍चयेन पच्‍चयो। (२)

चित्तसहभू च नोचित्तसहभू च धम्मा चित्तसहभुस्स च नोचित्तसहभुस्स च धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो। (३)

२. पच्‍चयपच्‍चनीयं

२. सङ्ख्यावारो

२७४. नहेतुया नव, नआरम्मणे नव (सब्बत्थ नव), नोअविगते नव।

३. पच्‍चयानुलोमपच्‍चनीयं

२७५. हेतुपच्‍चया नआरम्मणे तीणि, नअधिपतिया तीणि, नअनन्तरे तीणि, नसमनन्तरे तीणि, नअञ्‍ञमञ्‍ञे तीणि, नउपनिस्सये तीणि (सब्बत्थ तीणि), नसम्पयुत्ते तीणि, नविप्पयुत्ते तीणि, नोनत्थिया तीणि, नोविगते तीणि।

४. पच्‍चयपच्‍चनीयानुलोमं

२७६. नहेतुपच्‍चया आरम्मणे नव, अधिपतिया नव (अनुलोममातिका कातब्बा)।

चित्तसहभूदुकं निट्ठितं।

६२. चित्तानुपरिवत्तिदुकं

१. पटिच्‍चवारो

२७७. चित्तानुपरिवत्तिं  धम्मं पटिच्‍च चित्तानुपरिवत्ति धम्मो उप्पज्‍जति हेतुपच्‍चया – चित्तानुपरिवत्तिं एकं खन्धं पटिच्‍च द्वे खन्धा चित्तानुपरिवत्तिं चित्तसमुट्ठानञ्‍च  रूपं, द्वे खन्धे…पे॰… पटिसन्धिक्खणे…पे॰… (यथा चित्तसहभूदुकं एवं इमं दुकं कातब्बं, निन्‍नानाकरणं)।

चित्तानुपरिवत्तिदुकं निट्ठितं।

६३. चित्तसंसट्ठसमुट्ठानदुकं

१. पटिच्‍चवारो

१. पच्‍चयानुलोमं

१. विभङ्गवारो

हेतुपच्‍चयो

२७८. चित्तसंसट्ठसमुट्ठानं धम्मं पटिच्‍च चित्तसंसट्ठसमुट्ठानो धम्मो उप्पज्‍जति हेतुपच्‍चया – चित्तसंसट्ठसमुट्ठानं एकं खन्धं पटिच्‍च द्वे खन्धा, द्वे खन्धे पटिच्‍च एको खन्धो; पटिसन्धिक्खणे…पे॰…। (१)

चित्तसंसट्ठसमुट्ठानं धम्मं पटिच्‍च नोचित्तसंसट्ठसमुट्ठानो धम्मो उप्पज्‍जति हेतुपच्‍चया – चित्तसंसट्ठसमुट्ठाने खन्धे पटिच्‍च चित्तं चित्तसमुट्ठानञ्‍च रूपं; पटिसन्धिक्खणे चित्तसंसट्ठसमुट्ठाने खन्धे पटिच्‍च चित्तं कटत्ता च रूपं। (२)

चित्तसंसट्ठसमुट्ठानं धम्मं पटिच्‍च चित्तसंसट्ठसमुट्ठानो च नोचित्तसंसट्ठसमुट्ठानो च धम्मा उप्पज्‍जन्ति हेतुपच्‍चया – चित्तसंसट्ठसमुट्ठानं  एकं खन्धं पटिच्‍च द्वे खन्धा चित्तञ्‍च चित्तसमुट्ठानञ्‍च रूपं, द्वे खन्धे…पे॰… पटिसन्धिक्खणे…पे॰…। (३)

२७९. नोचित्तसंसट्ठसमुट्ठानं धम्मं पटिच्‍च नोचित्तसंसट्ठसमुट्ठानो धम्मो उप्पज्‍जति हेतुपच्‍चया – चित्तं पटिच्‍च चित्तसमुट्ठानं रूपं; पटिसन्धिक्खणे चित्तं पटिच्‍च कटत्तारूपं, चित्तं पटिच्‍च वत्थु, वत्थुं पटिच्‍च चित्तं, एकं महाभूतं…पे॰… महाभूते पटिच्‍च चित्तसमुट्ठानं रूपं कटत्तारूपं उपादारूपं। (१)

नोचित्तसंसट्ठसमुट्ठानं  धम्मं पटिच्‍च चित्तसंसट्ठसमुट्ठानो धम्मो उप्पज्‍जति हेतुपच्‍चया – चित्तं पटिच्‍च सम्पयुत्तका खन्धा; पटिसन्धिक्खणे चित्तं पटिच्‍च सम्पयुत्तका खन्धा, पटिसन्धिक्खणे वत्थुं पटिच्‍च चित्तसंसट्ठसमुट्ठाना खन्धा। (२)

नोचित्तसंसट्ठसमुट्ठानं  धम्मं पटिच्‍च चित्तसंसट्ठसमुट्ठानो च नोचित्तसंसट्ठसमुट्ठानो च धम्मा उप्पज्‍जन्ति हेतुपच्‍चया – चित्तं पटिच्‍च सम्पयुत्तका खन्धा चित्तसमुट्ठानञ्‍च रूपं; पटिसन्धिक्खणे चित्तं पटिच्‍च सम्पयुत्तका खन्धा कटत्ता च रूपं, पटिसन्धिक्खणे वत्थुं पटिच्‍च चित्तं सम्पयुत्तका च खन्धा। (३)

२८०. चित्तसंसट्ठसमुट्ठानञ्‍च नोचित्तसंसट्ठसमुट्ठानञ्‍च धम्मं पटिच्‍च चित्तसंसट्ठसमुट्ठानो धम्मो उप्पज्‍जति हेतुपच्‍चया – चित्तसंसट्ठसमुट्ठानं एकं खन्धञ्‍च चित्तञ्‍च पटिच्‍च द्वे खन्धा, द्वे खन्धे…पे॰… पटिसन्धिक्खणे चित्तसंसट्ठसमुट्ठानं एकं खन्धञ्‍च चित्तञ्‍च पटिच्‍च द्वे खन्धा, द्वे खन्धे…पे॰… पटिसन्धिक्खणे चित्तसंसट्ठसमुट्ठानं  एकं खन्धञ्‍च वत्थुञ्‍च पटिच्‍च द्वे खन्धा, द्वे खन्धे…पे॰…। (१)

चित्तसंसट्ठसमुट्ठानञ्‍च नोचित्तसंसट्ठसमुट्ठानञ्‍च धम्मं पटिच्‍च नोचित्तसंसट्ठसमुट्ठानो धम्मो उप्पज्‍जति हेतुपच्‍चया – चित्तसंसट्ठसमुट्ठाने खन्धे च चित्तञ्‍च पटिच्‍च चित्तसमुट्ठानं रूपं, चित्तसंसट्ठसमुट्ठाने खन्धे च महाभूते च पटिच्‍च चित्तसमुट्ठानं रूपं; पटिसन्धिक्खणे चित्तसंसट्ठसमुट्ठाने खन्धे च चित्तञ्‍च पटिच्‍च कटत्तारूपं, पटिसन्धिक्खणे चित्तसंसट्ठसमुट्ठाने खन्धे च महाभूते च पटिच्‍च कटत्तारूपं, पटिसन्धिक्खणे चित्तसंसट्ठसमुट्ठाने खन्धे च वत्थुञ्‍च पटिच्‍च चित्तं। (२)

चित्तसंसट्ठसमुट्ठानञ्‍च नोचित्तसंसट्ठसमुट्ठानञ्‍च धम्मं पटिच्‍च चित्तसंसट्ठसमुट्ठानो च नोचित्तसंसट्ठसमुट्ठानो च धम्मा उप्पज्‍जन्ति हेतुपच्‍चया – चित्तसंसट्ठसमुट्ठानं एकं खन्धञ्‍च चित्तञ्‍च पटिच्‍च द्वे खन्धा चित्तसमुट्ठानञ्‍च रूपं, द्वे खन्धे…पे॰… पटिसन्धिक्खणे चित्तसंसट्ठसमुट्ठानं एकं खन्धञ्‍च चित्तञ्‍च पटिच्‍च द्वे खन्धा कटत्ता च रूपं, द्वे खन्धे…पे॰… पटिसन्धिक्खणे चित्तसंसट्ठसमुट्ठानं एकं खन्धञ्‍च वत्थुञ्‍च पटिच्‍च द्वे खन्धा चित्तञ्‍च, द्वे खन्धे…पे॰… (संखित्तं)। (३)

१. पच्‍चयानुलोमं

२. सङ्ख्यावारो

सुद्धं

२८१. हेतुया  नव, आरम्मणे नव, अधिपतिया नव, अनन्तरे नव, समनन्तरे नव, सहजाते नव, अञ्‍ञमञ्‍ञे नव, निस्सये नव, उपनिस्सये नव, पुरेजाते पञ्‍च, आसेवने पञ्‍च, कम्मे नव, विपाके नव (सब्बत्थ नव), अविगते नव।

अनुलोमं।

२. पच्‍चयपच्‍चनीयं

१. विभङ्गवारो

नहेतुपच्‍चयो

२८२. चित्तसंसट्ठसमुट्ठानं  धम्मं पटिच्‍च चित्तसंसट्ठसमुट्ठानो धम्मो उप्पज्‍जति नहेतुपच्‍चया – अहेतुकं चित्तसंसट्ठसमुट्ठानं एकं खन्धं पटिच्‍च द्वे खन्धा, द्वे खन्धे…पे॰… अहेतुकपटिसन्धिक्खणे…पे॰… विचिकिच्छासहगते उद्धच्‍चसहगते खन्धे पटिच्‍च विचिकिच्छासहगतो उद्धच्‍चसहगतो मोहो। (१)

चित्तसंसट्ठसमुट्ठानं धम्मं पटिच्‍च नोचित्तसंसट्ठसमुट्ठानो धम्मो उप्पज्‍जति नहेतुपच्‍चया – अहेतुके चित्तसंसट्ठसमुट्ठाने खन्धे पटिच्‍च चित्तं चित्तसमुट्ठानञ्‍च रूपं; अहेतुकपटिसन्धिक्खणे…पे॰…। (२)

चित्तसंसट्ठसमुट्ठानं धम्मं पटिच्‍च चित्तसंसट्ठसमुट्ठानो च नोचित्तसंसट्ठसमुट्ठानो च धम्मा उप्पज्‍जन्ति  नहेतुपच्‍चया – अहेतुकं चित्तसंसट्ठसमुट्ठानं एकं खन्धं पटिच्‍च द्वे खन्धा चित्तञ्‍च चित्तसमुट्ठानञ्‍च रूपं, द्वे खन्धे…पे॰… अहेतुकपटिसन्धिक्खणे…पे॰…। (३)

२८३. नोचित्तसंसट्ठसमुट्ठानं धम्मं पटिच्‍च नोचित्तसंसट्ठसमुट्ठानो धम्मो उप्पज्‍जति नहेतुपच्‍चया – अहेतुकं चित्तं पटिच्‍च चित्तसमुट्ठानं रूपं; अहेतुकपटिसन्धिक्खणे चित्तं पटिच्‍च कटत्तारूपं, चित्तं पटिच्‍च वत्थु, वत्थुं पटिच्‍च चित्तं, एकं महाभूतं…पे॰… (याव असञ्‍ञसत्ता)। (१)

नोचित्तसंसट्ठसमुट्ठानं धम्मं पटिच्‍च चित्तसंसट्ठसमुट्ठानो धम्मो उप्पज्‍जति नहेतुपच्‍चया – अहेतुकं चित्तं पटिच्‍च सम्पयुत्तका खन्धा; अहेतुकपटिसन्धिक्खणे चित्तं पटिच्‍च सम्पयुत्तका खन्धा, अहेतुकपटिसन्धिक्खणे वत्थुं पटिच्‍च  चित्तसंसट्ठसमुट्ठाना खन्धा, विचिकिच्छासहगतं उद्धच्‍चसहगतं चित्तं पटिच्‍च विचिकिच्छासहगतो उद्धच्‍चसहगतो मोहो। (२)

नोचित्तसंसट्ठसमुट्ठानं धम्मं पटिच्‍च चित्तसंसट्ठसमुट्ठानो च नोचित्तसंसट्ठसमुट्ठानो च धम्मा उप्पज्‍जन्ति नहेतुपच्‍चया – अहेतुकं चित्तं पटिच्‍च सम्पयुत्तका खन्धा चित्तसमुट्ठानञ्‍च रूपं; अहेतुकपटिसन्धिक्खणे चित्तं पटिच्‍च सम्पयुत्तका खन्धा कटत्ता च रूपं, अहेतुकपटिसन्धिक्खणे वत्थुं पटिच्‍च चित्तं सम्पयुत्तका च खन्धा। (३)

२८४. चित्तसंसट्ठसमुट्ठानञ्‍च  नोचित्तसंसट्ठसमुट्ठानञ्‍च धम्मं पटिच्‍च चित्तसंसट्ठसमुट्ठानो धम्मो उप्पज्‍जति नहेतुपच्‍चया – अहेतुकं चित्तसंसट्ठसमुट्ठानं एकं खन्धञ्‍च चित्तञ्‍च पटिच्‍च द्वे खन्धा, द्वे खन्धे…पे॰… अहेतुकपटिसन्धिक्खणे चित्तसंसट्ठसमुट्ठानं एकं खन्धञ्‍च चितञ्‍च…पे॰… अहेतुकपटिसन्धिक्खणे चित्तसंसट्ठसमुट्ठानं एकं खन्धञ्‍च वत्थुञ्‍च पटिच्‍च द्वे खन्धा, द्वे खन्धे…पे॰… विचिकिच्छासहगते उद्धच्‍चसहगते खन्धे च चित्तञ्‍च पटिच्‍च विचिकिच्छासहगतो उद्धच्‍चसहगतो मोहो। (१)

चित्तसंसट्ठसमुट्ठानञ्‍च नोचित्तसंसट्ठसमुट्ठानञ्‍च धम्मं पटिच्‍च नोचित्तसंसट्ठसमुट्ठानो धम्मो उप्पज्‍जति नहेतुपच्‍चया – अहेतुके चित्तसंसट्ठसमुट्ठाने खन्धे च चित्तञ्‍च पटिच्‍च चित्तसमुट्ठानं रूपं, अहेतुके चित्तसंसट्ठसमुट्ठाने खन्धे च महाभूते च पटिच्‍च चित्तसमुट्ठानं रूपं; अहेतुकपटिसन्धिक्खणे चित्तसंसट्ठसमुट्ठाने खन्धे  च चित्तञ्‍च पटिच्‍च कटत्तारूपं, अहेतुकपटिसन्धिक्खणे चित्तसंसट्ठसमुट्ठाने खन्धे च महाभूते च पटिच्‍च कटत्तारूपं, अहेतुकपटिसन्धिक्खणे चित्तसंसट्ठसमुट्ठाने खन्धे च वत्थुञ्‍च पटिच्‍च चित्तं। (२)

चित्तसंसट्ठसमुट्ठानञ्‍च नोचित्तसंसट्ठसमुट्ठानञ्‍च धम्मं पटिच्‍च चित्तसंसट्ठसमुट्ठानो च नोचित्तसंसट्ठसमुट्ठानो च धम्मा उप्पज्‍जन्ति नहेतुपच्‍चया – अहेतुकं चित्तसंसट्ठसमुट्ठानं एकं खन्धञ्‍च चित्तञ्‍च पटिच्‍च द्वे खन्धा चित्तसमुट्ठानञ्‍च रूपं, द्वे खन्धे…पे॰… (अहेतुकपटिसन्धिक्खणे द्वेपि कातब्बा)। (३)

नआरम्मणपच्‍चयो

२८५. चित्तसंसट्ठसमुट्ठानं धम्मं पटिच्‍च नोचित्तसंसट्ठसमुट्ठानो धम्मो उप्पज्‍जति नआरम्मणपच्‍चया – चित्तसंसट्ठसमुट्ठाने खन्धे पटिच्‍च चित्तसमुट्ठानं रूपं; पटिसन्धिक्खणे…पे॰…। (१)

नोचित्तसंसट्ठसमुट्ठानं धम्मं पटिच्‍च नोचित्तसंसट्ठसमुट्ठानो धम्मो उप्पज्‍जति नआरम्मणपच्‍चया – चित्तं पटिच्‍च चित्तसमुट्ठानं रूपं; पटिसन्धिक्खणे चित्तं पटिच्‍च कटत्तारूपं, चित्तं पटिच्‍च वत्थु, एकं महाभूतं…पे॰… (याव असञ्‍ञसत्ता)। (१)

चित्तसंसट्ठसमुट्ठानञ्‍च नोचित्तसंसट्ठसमुट्ठानञ्‍च धम्मं पटिच्‍च नोचित्तसंसट्ठसमुट्ठानो धम्मो उप्पज्‍जति नआरम्मणपच्‍चया – चित्तसंसट्ठसमुट्ठाने खन्धे  च चित्तञ्‍च पटिच्‍च चित्तसमुट्ठानं रूपं, चित्तसंसट्ठसमुट्ठाने खन्धे च महाभूते च पटिच्‍च चित्तसमुट्ठानं रूपं (पटिसन्धिक्खणे द्वे, संखित्तं)। (१)

२. पच्‍चयपच्‍चनीयं

२. सङ्ख्यावारो

सुद्धं

२८६. नहेतुया  नव, नआरम्मणे तीणि, नअधिपतिया नव, नअनन्तरे तीणि, नसमनन्तरे तीणि, नअञ्‍ञमञ्‍ञे तीणि, नउपनिस्सये तीणि, नपुरेजाते नव, नपच्छाजाते नव, नआसेवने नव, नकम्मे चत्तारि, नविपाके नव, नआहारे एकं, नइन्द्रिये एकं, नझाने छ, नमग्गे नव, नसम्पयुत्ते तीणि, नविप्पयुत्ते छ, नोनत्थिया तीणि, नोविगते तीणि।

३. पच्‍चयानुलोमपच्‍चनीयं

२८७. हेतुपच्‍चया नआरम्मणे तीणि (संखित्तं)।

४. पच्‍चयपच्‍चनीयानुलोमं

२८८. नहेतुपच्‍चया आरम्मणे नव, अनन्तरे नव (संखित्तं)।

२. सहजातवारो

(सहजातवारो पटिच्‍चवारसदिसो।)

३. पच्‍चयवारो

१. पच्‍चयानुलोमं

१. विभङ्गवारो

हेतुपच्‍चयो

२८९. चित्तसंसट्ठसमुट्ठानं धम्मं पच्‍चया चित्तसंसट्ठसमुट्ठानो धम्मो उप्पज्‍जति हेतुपच्‍चया (संखित्तं) तीणि (पटिच्‍चवारसदिसा)।

नोचित्तसंसट्ठसमुट्ठानं  धम्मं पच्‍चया नोचित्तसंसट्ठसमुट्ठानो धम्मो उप्पज्‍जति हेतुपच्‍चया – चित्तं पच्‍चया चित्तसमुट्ठानं रूपं, वत्थुं पच्‍चया चित्तं; पटिसन्धिक्खणे…पे॰… (याव महाभूता)। (१)

नोचित्तसंसट्ठसमुट्ठानं धम्मं पच्‍चया चित्तसंसट्ठसमुट्ठानो धम्मो उप्पज्‍जति हेतुपच्‍चया – चित्तं पच्‍चया सम्पयुत्तका खन्धा, वत्थुं पच्‍चया चित्तसंसट्ठसमुट्ठाना खन्धा (पटिसन्धिक्खणे द्वेपि कातब्बा) तीणि। (३)

२९०. चित्तसंसट्ठसमुट्ठानञ्‍च नोचित्तसंसट्ठसमुट्ठानञ्‍च धम्मं पच्‍चया चित्तसंसट्ठसमुट्ठानो धम्मो उप्पज्‍जति हेतुपच्‍चया  – चित्तसंसट्ठसमुट्ठानं एकं खन्धञ्‍च चित्तञ्‍च पच्‍चया द्वे खन्धा, द्वे खन्धे च…पे॰… चित्तसंसट्ठसमुट्ठानं एकं खन्धञ्‍च वत्थुञ्‍च पच्‍चया द्वे खन्धा, द्वे खन्धे च…पे॰… (पटिसन्धिक्खणे द्वेपि कातब्बा)। (१)

चित्तसंसट्ठसमुट्ठानञ्‍च नोचित्तसंसट्ठसमुट्ठानञ्‍च धम्मं पच्‍चया नोचित्तसंसट्ठसमुट्ठानो धम्मो उप्पज्‍जति हेतुपच्‍चया – चित्तसंसट्ठसमुट्ठाने खन्धे च चित्तञ्‍च पच्‍चया नोचित्तसंसट्ठसमुट्ठानं रूपं, चित्तसंसट्ठसमुट्ठाने खन्धे च महाभूते च पच्‍चया नोचित्तसंसट्ठसमुट्ठानं रूपं, चित्तसंसट्ठसमुट्ठाने खन्धे च वत्थुञ्‍च पच्‍चया चित्तं (पटिसन्धिक्खणे तीणिपि कातब्बा)। (२)

चित्तसंसट्ठसमुट्ठानञ्‍च नोचित्तसंसट्ठसमुट्ठानञ्‍च धम्मं पच्‍चया चित्तसंसट्ठसमुट्ठानो च नोचित्तसंसट्ठसमुट्ठानो च धम्मा उप्पज्‍जन्ति हेतुपच्‍चया – चित्तसंसट्ठसमुट्ठानं एकं खन्धञ्‍च चित्तञ्‍च पच्‍चया द्वे खन्धा चित्तसंसट्ठसमुट्ठानञ्‍च रूपं, द्वे खन्धे…पे॰… चित्तसंसट्ठसमुट्ठानं एकं खन्धञ्‍च वत्थुञ्‍च पच्‍चया द्वे खन्धा चित्तञ्‍च, द्वे खन्धे…पे॰… (पटिसन्धिक्खणे द्वेपि कातब्बा)। (३)

आरम्मणपच्‍चयो

२९१. चित्तसंसट्ठसमुट्ठानं  धम्मं पच्‍चया चित्तसंसट्ठसमुट्ठानो धम्मो उप्पज्‍जति आरम्मणपच्‍चया… तीणि (पटिच्‍चसदिसा)।

नोचित्तसंसट्ठसमुट्ठानं धम्मं पच्‍चया नोचित्तसंसट्ठसमुट्ठानो धम्मो उप्पज्‍जति आरम्मणपच्‍चया – चक्खायतनं पच्‍चया चक्खुविञ्‍ञाणं…पे॰… कायायतनं…पे॰… वत्थुं पच्‍चया चित्तं; पटिसन्धिक्खणे…पे॰…। (१)

नोचित्तसंसट्ठसमुट्ठानं  धम्मं पच्‍चया चित्तसंसट्ठसमुट्ठानो धम्मो उप्पज्‍जति आरम्मणपच्‍चया – चक्खायतनं पच्‍चया चक्खुविञ्‍ञाणसहगता खन्धा…पे॰… कायायतनं…पे॰… चित्तं पच्‍चया सम्पयुत्तका खन्धा, वत्थुं पच्‍चया चित्तसंसट्ठसमुट्ठाना खन्धा (पटिसन्धिक्खणे द्वेपि कातब्बा)। (२)

नोचित्तसंसट्ठसमुट्ठानं धम्मं पच्‍चया चित्तसंसट्ठसमुट्ठानो च नोचित्तसंसट्ठसमुट्ठानो च धम्मा उप्पज्‍जन्ति आरम्मणपच्‍चया – चक्खायतनं पच्‍चया चक्खुविञ्‍ञाणं सम्पयुत्तका च खन्धा…पे॰… कायायतनं…पे॰… वत्थुं पच्‍चया चित्तं सम्पयुत्तका च खन्धा (पटिसन्धिक्खणे एकं कातब्बं)। (३)

२९२. चित्तसंसट्ठसमुट्ठानञ्‍च नोचित्तसंसट्ठसमुट्ठानञ्‍च धम्मं पच्‍चया चित्तसंसट्ठसमुट्ठानो धम्मो उप्पज्‍जति आरम्मणपच्‍चया – चक्खुविञ्‍ञाणसहगतं एकं खन्धञ्‍च चक्खायतनञ्‍च चक्खुविञ्‍ञाणञ्‍च पच्‍चया द्वे खन्धा, द्वे खन्धे…पे॰… कायविञ्‍ञाणसहगतं…पे॰… चित्तसंसट्ठसमुट्ठानं एकं खन्धञ्‍च चित्तञ्‍च पच्‍चया द्वे खन्धा, द्वे खन्धे…पे॰… चित्तसंसट्ठसमुट्ठानं एकं खन्धञ्‍च वत्थुञ्‍च पच्‍चया द्वे खन्धा, द्वे खन्धे…पे॰… (पटिसन्धिक्खणे द्वे कातब्बा)। (१)

चित्तसंसट्ठसमुट्ठानञ्‍च नोचित्तसंसट्ठसमुट्ठानञ्‍च धम्मं पच्‍चया नोचित्तसंसट्ठसमुट्ठानो धम्मो उप्पज्‍जति आरम्मणपच्‍चया – चक्खुविञ्‍ञाणसहगते खन्धे च चक्खायतनञ्‍च पच्‍चया चक्खुविञ्‍ञाणं …पे॰… कायविञ्‍ञाणसहगते…पे॰… चित्तसंसट्ठसमुट्ठाने खन्धे च वत्थुञ्‍च पच्‍चया चित्तं (पटिसन्धिक्खणे एकं  कातब्बं)। (२)

चित्तसंसट्ठसमुट्ठानञ्‍च नोचित्तसंसट्ठसमुट्ठानञ्‍च धम्मं पच्‍चया चित्तसंसट्ठसमुट्ठानो च नोचित्तसंसट्ठसमुट्ठानो च धम्मा उप्पज्‍जन्ति आरम्मणपच्‍चया – चित्तसंसट्ठसमुट्ठानं एकं खन्धञ्‍च वत्थुञ्‍च पच्‍चया द्वे खन्धा चित्तञ्‍च, द्वे खन्धे…पे॰… (पटिसन्धिक्खणे एकं कातब्बं, संखित्तं)। (३)

१. पच्‍चयानुलोमं

२. सङ्ख्यावारो

२९३. हेतुया नव, आरम्मणे नव, अधिपतिया नव (सब्बत्थ नव), अविगते नव।

२. पच्‍चयपच्‍चनीयं

१. विभङ्गवारो

२९४. चित्तसंसट्ठसमुट्ठानं  धम्मं पच्‍चया चित्तसंसट्ठसमुट्ठानो धम्मो उप्पज्‍जति नहेतुपच्‍चया (एवं नव पञ्हा कातब्बा। पच्‍चयवारे पञ्‍चविञ्‍ञाणम्पि कातब्बं, तीणियेव मोहो)।

२. पच्‍चयपच्‍चनीयं

२. सङ्ख्यावारो

सुद्धं

२९५. नहेतुया नव, नआरम्मणे तीणि, नअधिपतिया नव, नअनन्तरे तीणि, नसमनन्तरे तीणि, नअञ्‍ञमञ्‍ञे तीणि, नउपनिस्सये तीणि, नपुरेजाते नव, नपच्छाजाते नव, नआसेवने नव, नकम्मे चत्तारि, नविपाके नव, नआहारे एकं, नइन्द्रिये एकं, नझाने नव, नमग्गे नव, नसम्पयुत्ते तीणि, नविप्पयुत्ते छ, नोनत्थिया तीणि, नोविगते तीणि।

४. निस्सयवारो

(एवं इतरे द्वे गणनापि निस्सयवारोपि कातब्बो।)

५. संसट्ठवारो

१. पच्‍चयानुलोमं

१. विभङ्गवारो

हेतुपच्‍चयो

२९६. चित्तसंसट्ठसमुट्ठानं धम्मं संसट्ठो चित्तसंसट्ठसमुट्ठानो धम्मो उप्पज्‍जति हेतुपच्‍चया – चित्तसंसट्ठसमुट्ठानं एकं खन्धं संसट्ठा  द्वे खन्धा, द्वे खन्धे…पे॰… पटिसन्धिक्खणे…पे॰…। (१)

चित्तसंसट्ठसमुट्ठानं धम्मं संसट्ठो नोचित्तसंसट्ठसमुट्ठानो धम्मो उप्पज्‍जति हेतुपच्‍चया – चित्तसंसट्ठसमुट्ठाने खन्धे संसट्ठं चित्तं; पटिसन्धिक्खणे…पे॰…। (२)

चित्तसंसट्ठसमुट्ठानं धम्मं संसट्ठो चित्तसंसट्ठसमुट्ठानो च नोचित्तसंसट्ठसमुट्ठानो च धम्मा उप्पज्‍जन्ति हेतुपच्‍चया – चित्तसंसट्ठसमुट्ठानं एकं खन्धं संसट्ठा द्वे खन्धा चित्तञ्‍च, द्वे खन्धे…पे॰… पटिसन्धिक्खणे…पे॰…। (३)

नोचित्तसंसट्ठसमुट्ठानं  धम्मं संसट्ठो चित्तसंसट्ठसमुट्ठानो धम्मो उप्पज्‍जति हेतुपच्‍चया – चित्तं संसट्ठा सम्पयुत्तका खन्धा; पटिसन्धिक्खणे…पे॰…। (१)

चित्तसंसट्ठसमुट्ठानञ्‍च  नोचित्तसंसट्ठसमुट्ठानञ्‍च धम्मं संसट्ठो चित्तसंसट्ठसमुट्ठानो धम्मो उप्पज्‍जति हेतुपच्‍चया – चित्तसंसट्ठसमुट्ठानं एकं खन्धञ्‍च चित्तञ्‍च संसट्ठा द्वे खन्धा, द्वे खन्धे…पे॰… पटिसन्धिक्खणे…पे॰…। (१) (संखित्तं।)

१. पच्‍चयानुलोमं

२. सङ्ख्यावारो

२९७. हेतुया पञ्‍च, आरम्मणे पञ्‍च, अधिपतिया पञ्‍च (सब्बत्थ पञ्‍च), अविगते पञ्‍च।

२. पच्‍चयपच्‍चनीयं

१. विभङ्गवारो

२९८. चित्तसंसट्ठसमुट्ठानं धम्मं संसट्ठो चित्तसंसट्ठसमुट्ठानो धम्मो उप्पज्‍जति नहेतुपच्‍चया (संखित्तं। तीणियेव मोहो)।

२. पच्‍चयपच्‍चनीयं

२. सङ्ख्यावारो

सुद्धं

२९९. नहेतुया पञ्‍च, नअधिपतिया पञ्‍च, नपुरेजाते पञ्‍च, नपच्छाजाते पञ्‍च, नआसेवने पञ्‍च, नकम्मे तीणि, नविपाके पञ्‍च, नझाने पञ्‍च, नमग्गे पञ्‍च, नविप्पयुत्ते पञ्‍च।

६. सम्पयुत्तवारो

(एवं इतरे द्वे गणनापि सम्पयुत्तवारोपि कातब्बो।)

७. पञ्हावारो

१. पच्‍चयानुलोमं

१. विभङ्गवारो

हेतुपच्‍चयो

३००. चित्तसंसट्ठसमुट्ठानो  धम्मो चित्तसंसट्ठसमुट्ठानस्स धम्मस्स हेतुपच्‍चयेन पच्‍चयो – चित्तसंसट्ठसमुट्ठाना हेतू सम्पयुत्तकानं खन्धानं  हेतुपच्‍चयेन पच्‍चयो; पटिसन्धिक्खणे…पे॰…। (मूलं कातब्बं) चित्तसंसट्ठसमुट्ठाना हेतू चित्तस्स चित्तसमुट्ठानानञ्‍च रूपानं हेतुपच्‍चयेन पच्‍चयो; पटिसन्धिक्खणे…पे॰…। (मूलं कातब्बं) चित्तसंसट्ठसमुट्ठाना हेतू सम्पयुत्तकानं खन्धानं चित्तस्स च चित्तसमुट्ठानानञ्‍च रूपानं हेतुपच्‍चयेन पच्‍चयो; पटिसन्धिक्खणे…पे॰…। (३)

आरम्मणपच्‍चयो

३०१. चित्तसंसट्ठसमुट्ठानो धम्मो चित्तसंसट्ठसमुट्ठानस्स धम्मस्स आरम्मणपच्‍चयेन पच्‍चयो – चित्तसंसट्ठसमुट्ठाने खन्धे आरब्भ चित्तसंसट्ठसमुट्ठाना खन्धा उप्पज्‍जन्ति। (मूलं कातब्बं) चित्तसंसट्ठसमुट्ठाने खन्धे आरब्भ चित्तं उप्पज्‍जति। (मूलं कातब्बं) चित्तसंसट्ठसमुट्ठाने खन्धे आरब्भ चित्तञ्‍च सम्पयुत्तका च खन्धा उप्पज्‍जन्ति। (३)

नोचित्तसंसट्ठसमुट्ठानो धम्मो नोचित्तसंसट्ठसमुट्ठानस्स धम्मस्स आरम्मणपच्‍चयेन पच्‍चयो – अरिया मग्गा वुट्ठहित्वा मग्गं पच्‍चवेक्खन्ति…पे॰… निब्बानं पच्‍चवेक्खन्ति। निब्बानं गोत्रभुस्स…पे॰…। (संखित्तं। यथा चित्तसहभूदुके आरम्मणं एवं कातब्बं, निन्‍नानाकरणं। नवपि पञ्हा।)

अधिपतिपच्‍चयो

३०२. चित्तसंसट्ठसमुट्ठानो  धम्मो चित्तसंसट्ठसमुट्ठानस्स धम्मस्स अधिपतिपच्‍चयेन पच्‍चयो – आरम्मणाधिपति, सहजाताधिपति… तीणि  (द्वेपि अधिपती कातब्बा)। (३)

नोचित्तसंसट्ठसमुट्ठानो धम्मो नोचित्तसंसट्ठसमुट्ठानस्स धम्मस्स अधिपतिपच्‍चयेन पच्‍चयो – आरम्मणाधिपति, सहजाताधिपति… तीणि (द्वेपि अधिपति कातब्बा)। (३)

चित्तसंसट्ठसमुट्ठानो च नोचित्तसंसट्ठसमुट्ठानो च धम्मा चित्तसंसट्ठसमुट्ठानस्स धम्मस्स अधिपतिपच्‍चयेन पच्‍चयो – आरम्मणाधिपति। (एकायेव अधिपति कातब्बा, नवपि पञ्हा। यथा चित्तसहभूदुकं, एवं कातब्बं, निन्‍नानाकरणं)।

अनन्तरपच्‍चयादि

३०३. चित्तसंसट्ठसमुट्ठानो  धम्मो चित्तसंसट्ठसमुट्ठानस्स धम्मस्स अनन्तरपच्‍चयेन पच्‍चयो (नवपि पञ्हा चित्तसहभूदुकसदिसा)… समनन्तरपच्‍चयेन पच्‍चयो… नव… सहजातपच्‍चयेन पच्‍चयो… नव (पटिच्‍चसदिसा)… अञ्‍ञमञ्‍ञपच्‍चयेन पच्‍चयो… नव (पटिच्‍चसदिसा)… निस्सयपच्‍चयेन पच्‍चयो… नव (पच्‍चयसदिसा)… उपनिस्सयपच्‍चयेन पच्‍चयो (नवपि पञ्हा चित्तसहभूदुकसदिसा, निन्‍नानाकरणं)।

पुरेजातपच्‍चयादि

३०४. नोचित्तसंसट्ठसमुट्ठानो धम्मो नोचित्तसंसट्ठसमुट्ठानस्स धम्मस्स पुरेजातपच्‍चयेन पच्‍चयो – आरम्मणपुरेजातं, वत्थुपुरेजातं… तीणि (चित्तसहभूदुकसदिसा, निन्‍नानाकरणं)।

चित्तसंसट्ठसमुट्ठानो धम्मो नोचित्तसंसट्ठसमुट्ठानस्स धम्मस्स पच्छाजातपच्‍चयेन पच्‍चयो (चित्तसहभूदुकसदिसा, निन्‍नानाकरणं। तीणिपि पच्छाजाता। द्वे। एकमूलानं एका घटना)… आसेवनपच्‍चयेन पच्‍चयो… नव।

कम्मपच्‍चयादि

३०५. चित्तसंसट्ठसमुट्ठानो  धम्मो चित्तसंसट्ठसमुट्ठानस्स धम्मस्स कम्मपच्‍चयेन पच्‍चयो… तीणि (चित्तसहभूदुकसदिसा निन्‍नानाकरणा। तीणिपि सहजाता, नानाक्खणिका)… विपाकपच्‍चयेन पच्‍चयो… नव… आहारपच्‍चयेन पच्‍चयो… नव (चित्तसहभूगमनसदिसा, एकंयेव कबळीकारं आहारं)… इन्द्रियपच्‍चयेन पच्‍चयो… नव… झानपच्‍चयेन पच्‍चयो… तीणि… मग्गपच्‍चयेन पच्‍चयो… तीणि… सम्पयुत्तपच्‍चयेन पच्‍चयो… पञ्‍च।

विप्पयुत्तपच्‍चयो

३०६. चित्तसंसट्ठसमुट्ठानो धम्मो नोचित्तसंसट्ठसमुट्ठानस्स धम्मस्स विप्पयुत्तपच्‍चयेन पच्‍चयो – सहजातं, पच्छाजातं (संखित्तं)। (१)

नोचित्तसंसट्ठसमुट्ठानो  धम्मो नोचित्तसंसट्ठसमुट्ठानस्स धम्मस्स विप्पयुत्तपच्‍चयेन पच्‍चयो – सहजातं, पुरेजातं, पच्छाजातं (संखित्तं)। (१)

नोचित्तसंसट्ठसमुट्ठानो धम्मो चित्तसंसट्ठसमुट्ठानस्स धम्मस्स विप्पयुत्तपच्‍चयेन पच्‍चयो – सहजातं, पुरेजातं। सहजातं – पटिसन्धिक्खणे वत्थु चित्तसंसट्ठसमुट्ठानानं खन्धानं विप्पयुत्तपच्‍चयेन पच्‍चयो। पुरेजातं – चक्खायतनं चक्खुविञ्‍ञाणसहगतानं खन्धानं विप्पयुत्तपच्‍चयेन पच्‍चयो…पे॰… कायायतनं…पे॰… वत्थु चित्तसंसट्ठसमुट्ठानानं खन्धानं विप्पयुत्तपच्‍चयेन पच्‍चयो। (२)

नोचित्तसंसट्ठसमुट्ठानो धम्मो चित्तसंसट्ठसमुट्ठानस्स च नोचित्तसंसट्ठसमुट्ठानस्स च धम्मस्स विप्पयुत्तपच्‍चयेन पच्‍चयो – सहजातं, पुरेजातं। सहजातं – पटिसन्धिक्खणे वत्थु चित्तस्स सम्पयुत्तकानञ्‍च खन्धानं विप्पयुत्तपच्‍चयेन  पच्‍चयो। पुरेजातं – चक्खायतनं चक्खुविञ्‍ञाणस्स  सम्पयुत्तकानञ्‍च खन्धानं विप्पयुत्तपच्‍चयेन पच्‍चयो…पे॰… कायायतनं…पे॰… वत्थु चित्तस्स सम्पयुत्तकानञ्‍च खन्धानं विप्पयुत्तपच्‍चयेन पच्‍चयो। (३)

चित्तसंसट्ठसमुट्ठानो च नोचित्तसंसट्ठसमुट्ठानो च धम्मा नोचित्तसंसट्ठसमुट्ठानस्स धम्मस्स विप्पयुत्तपच्‍चयेन पच्‍चयो – सहजातं, पच्छाजातं (संखित्तं)।

अत्थिपच्‍चयो

३०७. चित्तसंसट्ठसमुट्ठानो धम्मो चित्तसंसट्ठसमुट्ठानस्स धम्मस्स अत्थिपच्‍चयेन पच्‍चयो (पटिच्‍चसदिसा)। चित्तसंसट्ठसमुट्ठानो धम्मो नोचित्तसंसट्ठसमुट्ठानस्स धम्मस्स अत्थिपच्‍चयेन पच्‍चयो – सहजातं, पच्छाजातं (संखित्तं)। चित्तसंसट्ठसमुट्ठानो धम्मो चित्तसंसट्ठसमुट्ठानस्स च नोचित्तसंसट्ठसमुट्ठानस्स च धम्मस्स अत्थिपच्‍चयेन पच्‍चयो (पटिच्‍चसदिसा)। (३)

नोचित्तसंसट्ठसमुट्ठानो धम्मो नोचित्तसंसट्ठसमुट्ठानस्स धम्मस्स अत्थिपच्‍चयेन पच्‍चयो – सहजातं, पुरेजातं, पच्छाजातं, आहारं, इन्द्रियं (पुरेजातसदिसं पुरेजातं कातब्बं। सब्बं संखित्तं। वित्थारेतब्बं)। (१)

नोचित्तसंसट्ठसमुट्ठानो  धम्मो चित्तसंसट्ठसमुट्ठानस्स धम्मस्स अत्थिपच्‍चयेन पच्‍चयो – सहजातं, पुरेजातं। सहजातं – चित्तं सम्पयुत्तकानं खन्धानं अत्थिपच्‍चयेन पच्‍चयो; पटिसन्धिक्खणे चित्तं सम्पयुत्तकानं खन्धानं अत्थिपच्‍चयेन पच्‍चयो, पटिसन्धिक्खणे वत्थु चित्तसंसट्ठसमुट्ठानानं खन्धानं अत्थिपच्‍चयेन पच्‍चयो। पुरेजातं (पुरेजातसदिसं, निन्‍नानाकरणं)। (२)

नोचित्तसंसट्ठसमुट्ठानो धम्मो चित्तसंसट्ठसमुट्ठानस्स च नोचित्तसंसट्ठसमुट्ठानस्स च धम्मस्स अत्थिपच्‍चयेन पच्‍चयो – सहजातं, पुरेजातं। सहजातं – चित्तं सम्पयुत्तकानं खन्धानं चित्तसमुट्ठानानञ्‍च रूपानं अत्थिपच्‍चयेन पच्‍चयो; पटिसन्धिक्खणे चित्तं सम्पयुत्तकानं खन्धानं कटत्ता च रूपानं अत्थिपच्‍चयेन पच्‍चयो, पटिसन्धिक्खणे वत्थु चित्तस्स सम्पयुत्तकानञ्‍च खन्धानं अत्थिपच्‍चयेन पच्‍चयो। पुरेजातं  (पुरेजातसदिसं)। (३)

३०८. चित्तसंसट्ठसमुट्ठानो  च नोचित्तसंसट्ठसमुट्ठानो च धम्मा चित्तसंसट्ठसमुट्ठानस्स धम्मस्स अत्थिपच्‍चयेन पच्‍चयो – सहजातं, पुरेजातं। सहजातो – चक्खुविञ्‍ञाणसहगतो एको खन्धो च चक्खुविञ्‍ञाणञ्‍च द्विन्‍नं खन्धानं…पे॰… द्वे खन्धा च…पे॰… चक्खुविञ्‍ञाणसहगतो एको खन्धो च चक्खायतनञ्‍च द्विन्‍नं खन्धानं…पे॰… द्वे खन्धा च…पे॰… कायविञ्‍ञाणसहगतो…पे॰… चित्तसंसट्ठसमुट्ठानो एको खन्धो च चित्तञ्‍च द्विन्‍नं खन्धानं अत्थिपच्‍चयेन पच्‍चयो, द्वे खन्धा च…पे॰… चित्तसंसट्ठसमुट्ठानो एको खन्धो च वत्थु च द्विन्‍नं खन्धानं अत्थिपच्‍चयेन पच्‍चयो…पे॰… द्वे खन्धा च…पे॰… (पटिसन्धिक्खणे द्वेपि कातब्बा)। (१)

चित्तसंसट्ठसमुट्ठानो च नोचित्तसंसट्ठसमुट्ठानो च धम्मा नोचित्तसंसट्ठसमुट्ठानस्स धम्मस्स अत्थिपच्‍चयेन पच्‍चयो – सहजातं, पुरेजातं, पच्छाजातं, आहारं, इन्द्रियं। सहजाता – चक्खुविञ्‍ञाणसहगता खन्धा च चक्खायतनञ्‍च चक्खुविञ्‍ञाणस्स अत्थिपच्‍चयेन पच्‍चयो…पे॰… कायविञ्‍ञाणसहगता…पे॰… चित्तसंसट्ठसमुट्ठाना खन्धा  च चित्तञ्‍च चित्तसंसट्ठसमुट्ठानानं रूपानं अत्थिपच्‍चयेन पच्‍चयो, चित्तसंसट्ठसमुट्ठाना खन्धा च महाभूता च चित्तसंसट्ठसमुट्ठानानं रूपानं अत्थिपच्‍चयेन पच्‍चयो, चित्तसंसट्ठसमुट्ठाना खन्धा च वत्थु च चित्तस्स अत्थिपच्‍चयेन पच्‍चयो (पटिसन्धिक्खणे  तीणि कातब्बा)। पच्छाजाता – चित्तसंसट्ठसमुट्ठाना खन्धा च चित्तञ्‍च पुरेजातस्स इमस्स नोचित्तसंसट्ठसमुट्ठानस्स कायस्स अत्थिपच्‍चयेन पच्‍चयो। पच्छाजाता – चित्तसंसट्ठसमुट्ठाना खन्धा च चित्तञ्‍च कबळीकारो आहारो च इमस्स नोचित्तसंसट्ठसमुट्ठानस्स कायस्स अत्थिपच्‍चयेन पच्‍चयो। पच्छाजाता – चित्तसंसट्ठसमुट्ठाना खन्धा च चित्तञ्‍च रूपजीवितिन्द्रियञ्‍च कटत्तारूपानं अत्थिपच्‍चयेन पच्‍चयो। (२)

चित्तसंसट्ठसमुट्ठानो च नोचित्तसंसट्ठसमुट्ठानो च धम्मा चित्तसंसट्ठसमुट्ठानस्स च नोचित्तसंसट्ठसमुट्ठानस्स च धम्मस्स अत्थिपच्‍चयेन पच्‍चयो – सहजातं, पुरेजातं। सहजातो – चक्खुविञ्‍ञाणसहगतो एको खन्धो च चक्खायतनञ्‍च द्विन्‍नं खन्धानं चक्खुविञ्‍ञाणस्स च अत्थिपच्‍चयेन पच्‍चयो, द्वे खन्धा च…पे॰… कायविञ्‍ञाणसहगतो…पे॰…। सहजातो – चित्तसंसट्ठसमुट्ठानो एको खन्धो च चित्तञ्‍च द्विन्‍नं खन्धानं चित्तसमुट्ठानानञ्‍च रूपानं अत्थिपच्‍चयेन पच्‍चयो, द्वे खन्धा च…पे॰… चित्तसंसट्ठसमुट्ठानो एको खन्धो च वत्थु च द्विन्‍नं  खन्धानं चित्तस्स च अत्थिपच्‍चयेन पच्‍चयो, द्वे खन्धा च…पे॰… (पटिसन्धिक्खणे द्वेपि कातब्बा)। (३)

१. पच्‍चयानुलोमं

२. सङ्ख्यावारो

सुद्धं

३०९. हेतुया  तीणि, आरम्मणे नव, अधिपतिया नव, अनन्तरे नव, समनन्तरे नव, सहजाते नव, अञ्‍ञमञ्‍ञे नव, निस्सये नव, उपनिस्सये नव, पुरेजाते तीणि, पच्छाजाते तीणि, आसेवने नव, कम्मे तीणि, विपाके नव, आहारे नव, इन्द्रिये नव, झाने तीणि, मग्गे तीणि, सम्पयुत्ते पञ्‍च, विप्पयुत्ते पञ्‍च, अत्थिया नव, नत्थिया नव, विगते नव, अविगते नव।

अनुलोमं।

पच्‍चनीयुद्धारो

३१०. चित्तसंसट्ठसमुट्ठानो धम्मो चित्तसंसट्ठसमुट्ठानस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… कम्मपच्‍चयेन पच्‍चयो। (१)

चित्तसंसट्ठसमुट्ठानो  धम्मो नोचित्तसंसट्ठसमुट्ठानस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पच्छाजातपच्‍चयेन पच्‍चयो… कम्मपच्‍चयेन पच्‍चयो। (२)

चित्तसंसट्ठसमुट्ठानो धम्मो चित्तसंसट्ठसमुट्ठानस्स च नोचित्तसंसट्ठसमुट्ठानस्स च धम्मस्स आरम्मणपच्‍चयेन  पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… कम्मपच्‍चयेन पच्‍चयो। (३)

३११. नोचित्तसंसट्ठसमुट्ठानो धम्मो नोचित्तसंसट्ठसमुट्ठानस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन पच्‍चयो… पच्छाजातपच्‍चयेन पच्‍चयो… आहारपच्‍चयेन पच्‍चयो… इन्द्रियपच्‍चयेन पच्‍चयो। (१)

नोचित्तसंसट्ठसमुट्ठानो धम्मो चित्तसंसट्ठसमुट्ठानस्स  धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन पच्‍चयो। (२)

नोचित्तसंसट्ठसमुट्ठानो धम्मो चित्तसंसट्ठसमुट्ठानस्स च नोचित्तसंसट्ठसमुट्ठानस्स च धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन पच्‍चयो। (३)

३१२. चित्तसंसट्ठसमुट्ठानो च नोचित्तसंसट्ठसमुट्ठानो च धम्मा चित्तसंसट्ठसमुट्ठानस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो। (१)

चित्तसंसट्ठसमुट्ठानो च नोचित्तसंसट्ठसमुट्ठानो च धम्मा नोचित्तसंसट्ठसमुट्ठानस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पच्छाजातपच्‍चयेन पच्‍चयो। (२)

चित्तसंसट्ठसमुट्ठानो च नोचित्तसंसट्ठसमुट्ठानो च धम्मा चित्तसंसट्ठसमुट्ठानस्स च नोचित्तसंसट्ठसमुट्ठानस्स च धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो। (३)

२. पच्‍चयपच्‍चनीयं

२. सङ्ख्यावारो

३१३. नहेतुया  नव, नआरम्मणे नव (सब्बत्थ नव), नोअविगते नव।

३. पच्‍चयानुलोमपच्‍चनीयं

३१४. हेतुपच्‍चया नआरम्मणे तीणि, नअधिपतिया नव, नअनन्तरे तीणि, नसमनन्तरे तीणि, नअञ्‍ञमञ्‍ञे एकं, नउपनिस्सये तीणि (सब्बत्थ तीणि), नसम्पयुत्ते एकं, नविप्पयुत्ते तीणि, नोनत्थिया तीणि, नोविगते तीणि।

४. पच्‍चयपच्‍चनीयानुलोमं

३१५. नहेतुपच्‍चया आरम्मणे नव, अधिपतिया नव (सब्बत्थ नव, अनुलोममातिका)।

चित्तसंसट्ठसमुट्ठानदुकं निट्ठितं।

६४. चित्तसंसट्ठसमुट्ठानसहभूदुकं

१. पटिच्‍चवारो

हेतुपच्‍चयो

३१६. चित्तसंसट्ठसमुट्ठानसहभुं  धम्मं पटिच्‍च चित्तसंसट्ठसमुट्ठानसहभू धम्मो उप्पज्‍जति हेतुपच्‍चया – चित्तसंसट्ठसमुट्ठानसहभुं एकं खन्धं पटिच्‍च द्वे खन्धा, द्वे खन्धे…पे॰… पटिसन्धिक्खणे…पे॰… (यथा चित्तसंसट्ठसमुट्ठानदुकं, एवं इमम्पि दुकं, निन्‍नानाकरणं)।

चित्तसंसट्ठसमुट्ठानसहभूदुकं निट्ठितं।

६५. चित्तसंसट्ठसमुट्ठानानुपरिवत्तिदुकं

१. पटिच्‍चवारो

हेतुपच्‍चयो

३१७. चित्तसंसट्ठसमुट्ठानानुपरिवत्तिं  धम्मं पटिच्‍च चित्तसंसट्ठसमुट्ठानानुपरिवत्ति धम्मो उप्पज्‍जति हेतुपच्‍चया – चित्तसंसट्ठसमुट्ठानानुपरिवत्तिं  एकं  खन्धं पटिच्‍च द्वे खन्धा, द्वे खन्धे…पे॰… पटिसन्धिक्खणे…पे॰… (यथा चित्तसंसट्ठसमुट्ठानदुकसदिसं, निन्‍नानाकरणं)।

चित्तसंसट्ठसमुट्ठानानुपरिवत्तिदुकं निट्ठितं।

६६. अज्झत्तिकदुकं

१. पटिच्‍चवारो

१. पच्‍चयानुलोमं

१. विभङ्गवारो

हेतुपच्‍चयो

३१८. अज्झत्तिकं  धम्मं पटिच्‍च अज्झत्तिको धम्मो उप्पज्‍जति हेतुपच्‍चया – पटिसन्धिक्खणे चित्तं पटिच्‍च अज्झत्तिकं कटत्तारूपं। (१)

अज्झत्तिकं धम्मं पटिच्‍च बाहिरो धम्मो उप्पज्‍जति हेतुपच्‍चया – चित्तं पटिच्‍च सम्पयुत्तका खन्धा चित्तसमुट्ठानञ्‍च रूपं; पटिसन्धिक्खणे चित्तं पटिच्‍च सम्पयुत्तका खन्धा बाहिरं कटत्ता च रूपं। (२)

अज्झत्तिकं धम्मं पटिच्‍च अज्झत्तिको च बाहिरो च धम्मा उप्पज्‍जन्ति हेतुपच्‍चया – पटिसन्धिक्खणे चित्तं पटिच्‍च सम्पयुत्तका खन्धा अज्झत्तिकञ्‍च बाहिरञ्‍च कटत्तारूपं। (३)

३१९. बाहिरं धम्मं पटिच्‍च बाहिरो धम्मो उप्पज्‍जति हेतुपच्‍चया – बाहिरं एकं खन्धं पटिच्‍च द्वे खन्धा चित्तसमुट्ठानञ्‍च रूपं, द्वे खन्धे…पे॰… पटिसन्धिक्खणे बाहिरं एकं खन्धं पटिच्‍च द्वे खन्धा बाहिरं कटत्ता च रूपं, द्वे खन्धे…पे॰… खन्धे पटिच्‍च वत्थु, वत्थुं पटिच्‍च खन्धा, एकं  महाभूतं…पे॰… महाभूते पटिच्‍च चित्तसमुट्ठानं रूपं कटत्तारूपं उपादारूपं। (१)

बाहिरं धम्मं पटिच्‍च अज्झत्तिको धम्मो उप्पज्‍जति हेतुपच्‍चया – बाहिरे खन्धे पटिच्‍च  चित्तं; पटिसन्धिक्खणे बाहिरे खन्धे पटिच्‍च चित्तं अज्झत्तिकं कटत्ता च रूपं, पटिसन्धिक्खणे बाहिरं वत्थुं पटिच्‍च चित्तं। (२)

बाहिरं धम्मं पटिच्‍च अज्झत्तिको च बाहिरो च धम्मा उप्पज्‍जन्ति हेतुपच्‍चया – बाहिरं एकं खन्धं पटिच्‍च द्वे खन्धा चित्तञ्‍च चित्तसमुट्ठानञ्‍च रूपं, द्वे खन्धे…पे॰… पटिसन्धिक्खणे बाहिरं एकं खन्धं पटिच्‍च द्वे खन्धा चित्तञ्‍च अज्झत्तिकञ्‍च बाहिरञ्‍च कटत्तारूपं, द्वे खन्धे…पे॰… पटिसन्धिक्खणे वत्थुं पटिच्‍च चित्तं सम्पयुत्तका च खन्धा। (३)

३२०. अज्झत्तिकञ्‍च बाहिरञ्‍च धम्मं पटिच्‍च अज्झत्तिको धम्मो उप्पज्‍जति हेतुपच्‍चया – पटिसन्धिक्खणे चित्तञ्‍च सम्पयुत्तके च खन्धे पटिच्‍च अज्झत्तिकं कटत्तारूपं। (१)

अज्झत्तिकञ्‍च बाहिरञ्‍च धम्मं पटिच्‍च बाहिरो धम्मो उप्पज्‍जति हेतुपच्‍चया – बाहिरं एकं खन्धञ्‍च चित्तञ्‍च पटिच्‍च द्वे खन्धा चित्तसमुट्ठानञ्‍च रूपं, द्वे खन्धे च…पे॰… चित्तञ्‍च महाभूते च पटिच्‍च चित्तसमुट्ठानं रूपं; पटिसन्धिक्खणे बाहिरं एकं खन्धञ्‍च चित्तञ्‍च पटिच्‍च द्वे खन्धा बाहिरं कटत्ता च रूपं, द्वे खन्धे च…पे॰… चित्तञ्‍च महाभूते च पटिच्‍च बाहिरं कटत्तारूपं, पटिसन्धिक्खणे चित्तञ्‍च वत्थुञ्‍च पटिच्‍च बाहिरा खन्धा। (२)

अज्झत्तिकञ्‍च बाहिरञ्‍च धम्मं पटिच्‍च अज्झत्तिको च बाहिरो च धम्मा उप्पज्‍जन्ति हेतुपच्‍चया  – पटिसन्धिक्खणे बाहिरं एकं खन्धञ्‍च चित्तञ्‍च पटिच्‍च द्वे खन्धा अज्झत्तिकञ्‍च बाहिरञ्‍च कटत्तारूपं, द्वे खन्धे च…पे॰…। (३)

आरम्मणपच्‍चयो

३२१. अज्झत्तिकं धम्मं पटिच्‍च बाहिरो धम्मो उप्पज्‍जति आरम्मणपच्‍चया – चित्तं पटिच्‍च सम्पयुत्तका खन्धा; पटिसन्धिक्खणे चित्तं पटिच्‍च सम्पयुत्तका खन्धा। (१)

बाहिरं  धम्मं पटिच्‍च बाहिरो धम्मो उप्पज्‍जति आरम्मणपच्‍चया – बाहिरं एकं खन्धं पटिच्‍च द्वे खन्धा, द्वे खन्धे…पे॰… पटिसन्धिक्खणे…पे॰… वत्थुं पटिच्‍च खन्धा। (१)

बाहिरं धम्मं पटिच्‍च अज्झत्तिको धम्मो उप्पज्‍जति आरम्मणपच्‍चया – बाहिरे खन्धे पटिच्‍च चित्तं; पटिसन्धिक्खणे बाहिरे खन्धे पटिच्‍च चित्तं, पटिसन्धिक्खणे वत्थुं पटिच्‍च चित्तं। (२)

बाहिरं धम्मं पटिच्‍च अज्झत्तिको च बाहिरो च धम्मा उप्पज्‍जन्ति आरम्मणपच्‍चया – बाहिरं एकं खन्धं पटिच्‍च द्वे खन्धा चित्तञ्‍च, द्वे खन्धे…पे॰… पटिसन्धिक्खणे बाहिरं एकं खन्धं पटिच्‍च द्वे खन्धा चित्तञ्‍च, द्वे खन्धे…पे॰… पटिसन्धिक्खणे वत्थुं पटिच्‍च चित्तं सम्पयुत्तका च खन्धा। (३)

अज्झत्तिकञ्‍च  बाहिरञ्‍च धम्मं पटिच्‍च बाहिरो धम्मो उप्पज्‍जति आरम्मणपच्‍चया – बाहिरं एकं खन्धञ्‍च चित्तञ्‍च पटिच्‍च द्वे खन्धा, द्वे खन्धे च…पे॰… पटिसन्धिक्खणे बाहिरं एकं खन्धं चित्तञ्‍च पटिच्‍च द्वे खन्धा, द्वे खन्धे च…पे॰… पटिसन्धिक्खणे बाहिरं एकं खन्धञ्‍च चित्तञ्‍च वत्थुञ्‍च पटिच्‍च द्वे खन्धा, द्वे खन्धे च…पे॰… (संखित्तं)। (१)

१. पच्‍चयानुलोमं

२. सङ्ख्यावारो

सुद्धं

३२२. हेतुया  नव, आरम्मणे पञ्‍च, अधिपतिया पञ्‍च, अनन्तरे पञ्‍च, समनन्तरे पञ्‍च, सहजाते नव, अञ्‍ञमञ्‍ञे पञ्‍च, निस्सये नव, उपनिस्सये पञ्‍च, पुरेजाते पञ्‍च, आसेवने पञ्‍च, कम्मे नव, विपाके नव (सब्बत्थ नव), सम्पयुत्ते पञ्‍च, विप्पयुत्ते नव, अत्थिया नव, नत्थिया पञ्‍च, विगते पञ्‍च, अविगते नव।

२. पच्‍चयपच्‍चनीयं

१. विभङ्गवारो

नहेतुपच्‍चयो

३२३. अज्झत्तिकं  धम्मं पटिच्‍च अज्झत्तिको धम्मो उप्पज्‍जति नहेतुपच्‍चया – अहेतुकपटिसन्धिक्खणे चित्तं पटिच्‍च अज्झत्तिकं कटत्तारूपं। (१)

अज्झत्तिकं धम्मं पटिच्‍च बाहिरो धम्मो उप्पज्‍जति नहेतुपच्‍चया – अहेतुकं चित्तं पटिच्‍च सम्पयुत्तका खन्धा चित्तसमुट्ठानञ्‍च रूपं; अहेतुकपटिसन्धिक्खणे चित्तं पटिच्‍च सम्पयुत्तका खन्धा बाहिरं कटत्ता च रूपं, विचिकिच्छासहगतं उद्धच्‍चसहगतं चित्तं पटिच्‍च विचिकिच्छासहगतो उद्धच्‍चसहगतो मोहो। (२)

अज्झत्तिकं धम्मं पटिच्‍च अज्झत्तिको च बाहिरो च धम्मा उप्पज्‍जन्ति नहेतुपच्‍चया – अहेतुकपटिसन्धिक्खणे चित्तं पटिच्‍च सम्पयुत्तका खन्धा अज्झत्तिकञ्‍च बाहिरञ्‍च कटत्तारूपं। (३)

३२४. बाहिरं धम्मं पटिच्‍च बाहिरो धम्मो उप्पज्‍जति नहेतुपच्‍चया – अहेतुकं बाहिरं एकं खन्धं पटिच्‍च द्वे खन्धा चित्तसमुट्ठानञ्‍च रूपं, द्वे खन्धे…पे॰… अहेतुकपटिसन्धिक्खणे  …पे॰… (याव असञ्‍ञसत्ता) विचिकिच्छासहगते उद्धच्‍चसहगते खन्धे पटिच्‍च विचिकिच्छासहगतो उद्धच्‍चसहगतो मोहो। (१)

बाहिरं धम्मं पटिच्‍च अज्झत्तिको धम्मो उप्पज्‍जति नहेतुपच्‍चया – अहेतुके बाहिरे खन्धे पटिच्‍च चित्तं; अहेतुकपटिसन्धिक्खणे बाहिरे खन्धे पटिच्‍च चित्तं अज्झत्तिकं कटत्ता च रूपं, अहेतुकपटिसन्धिक्खणे वत्थुं पटिच्‍च चित्तं। (२)

बाहिरं धम्मं पटिच्‍च अज्झत्तिको च बाहिरो च धम्मा उप्पज्‍जन्ति नहेतुपच्‍चया – अहेतुकं बाहिरं एकं खन्धं पटिच्‍च द्वे खन्धा चित्तञ्‍च चित्तसमुट्ठानञ्‍च रूपं, द्वे खन्धे …पे॰… अहेतुकपटिसन्धिक्खणे बाहिरं एकं खन्धं पटिच्‍च द्वे खन्धा चित्तञ्‍च अज्झत्तिकञ्‍च बाहिरञ्‍च कटत्तारूपं, अहेतुकपटिसन्धिक्खणे वत्थुं पटिच्‍च चित्तं सम्पयुत्तका च खन्धा। (३)

३२५. अज्झत्तिकञ्‍च बाहिरञ्‍च धम्मं पटिच्‍च अज्झत्तिको धम्मो उप्पज्‍जति नहेतुपच्‍चया – अहेतुकपटिसन्धिक्खणे चित्तञ्‍च सम्पयुत्तके च खन्धे पटिच्‍च अज्झत्तिकं कटत्तारूपं। (१)

अज्झत्तिकञ्‍च बाहिरञ्‍च धम्मं पटिच्‍च बाहिरो धम्मो उप्पज्‍जति नहेतुपच्‍चया – अहेतुकं बाहिरं एकं खन्धञ्‍च चित्तञ्‍च पटिच्‍च द्वे खन्धा चित्तसमुट्ठानञ्‍च रूपं, द्वे खन्धे…पे॰… अहेतुकं चित्तञ्‍च महाभूते च पटिच्‍च चित्तसमुट्ठानं रूपं; अहेतुकपटिसन्धिक्खणे बाहिरं एकं खन्धञ्‍च चित्तञ्‍च पटिच्‍च द्वे खन्धा बाहिरं कटत्ता च रूपं; अहेतुकपटिसन्धिक्खणे चित्तञ्‍च महाभूते च पटिच्‍च बाहिरं कटत्तारूपं, अहेतुकपटिसन्धिक्खणे चित्तञ्‍च वत्थुञ्‍च पटिच्‍च बाहिरा खन्धा, विचिकिच्छासहगते उद्धच्‍चसहगते खन्धे च चित्तञ्‍च  पटिच्‍च विचिकिच्छासहगतो उद्धच्‍चसहगतो मोहो। (२)

अज्झत्तिकञ्‍च बाहिरञ्‍च धम्मं पटिच्‍च अज्झत्तिको च बाहिरो च धम्मा उप्पज्‍जन्ति नहेतुपच्‍चया – अहेतुकपटिसन्धिक्खणे बाहिरं एकं खन्धञ्‍च चित्तञ्‍च पटिच्‍च द्वे खन्धा अज्झत्तिकञ्‍च बाहिरञ्‍च कटत्तारूपं, द्वे खन्धे च…पे॰…। (३)

नआरम्मणपच्‍चयो

३२६. अज्झत्तिकं  धम्मं पटिच्‍च अज्झत्तिको धम्मो उप्पज्‍जति नआरम्मणपच्‍चया – पटिसन्धिक्खणे चित्तं पटिच्‍च अज्झत्तिकं कटत्तारूपं। (१)

अज्झत्तिकं धम्मं पटिच्‍च बाहिरो धम्मो उप्पज्‍जति नआरम्मणपच्‍चया – चित्तं पटिच्‍च चित्तसमुट्ठानं रूपं; पटिसन्धिक्खणे चित्तं पटिच्‍च बाहिरं कटत्तारूपं। (२)

अज्झत्तिकं  धम्मं पटिच्‍च अज्झत्तिको च बाहिरो च धम्मा उप्पज्‍जन्ति नआरम्मणपच्‍चया; पटिसन्धिक्खणे चित्तं पटिच्‍च अज्झत्तिकञ्‍च बाहिरञ्‍च कटत्तारूपं। (३)

बाहिरं धम्मं पटिच्‍च बाहिरो धम्मो उप्पज्‍जति नआरम्मणपच्‍चया – बाहिरे खन्धे पटिच्‍च चित्तसमुट्ठानं रूपं; पटिसन्धिक्खणे बाहिरे खन्धे पटिच्‍च बाहिरं कटत्तारूपं, बाहिरे खन्धे पटिच्‍च वत्थु, एकं महाभूतं…पे॰… (याव असञ्‍ञसत्ता)। (१)

बाहिरं धम्मं पटिच्‍च अज्झत्तिको धम्मो उप्पज्‍जति नआरम्मणपच्‍चया – पटिसन्धिक्खणे बाहिरे खन्धे पटिच्‍च अज्झत्तिकं कटत्तारूपं। (२)

बाहिरं धम्मं पटिच्‍च अज्झत्तिको च बाहिरो च धम्मा उप्पज्‍जन्ति नआरम्मणपच्‍चया – पटिसन्धिक्खणे बाहिरे खन्धे पटिच्‍च अज्झत्तिकञ्‍च बाहिरञ्‍च कटत्तारूपं। (३)

३२७. अज्झत्तिकञ्‍च  बाहिरञ्‍च धम्मं पटिच्‍च अज्झत्तिको धम्मो उप्पज्‍जति नआरम्मणपच्‍चया – पटिसन्धिक्खणे चित्तञ्‍च सम्पयुत्तके च खन्धे पटिच्‍च अज्झत्तिकं कटत्तारूपं। (१)

अज्झत्तिकञ्‍च बाहिरञ्‍च धम्मं पटिच्‍च बाहिरो धम्मो उप्पज्‍जति नआरम्मणपच्‍चया – बाहिरे खन्धे च चित्तञ्‍च पटिच्‍च चित्तसमुट्ठानं रूपं, चित्तञ्‍च महाभूते च पटिच्‍च चित्तसमुट्ठानं रूपं (पटिसन्धिक्खणे द्वे कातब्बा)।

अज्झत्तिकञ्‍च बाहिरञ्‍च धम्मं पटिच्‍च अज्झत्तिको च बाहिरो च धम्मा उप्पज्‍जन्ति नआरम्मणपच्‍चया – पटिसन्धिक्खणे चित्तञ्‍च सम्पयुत्तके च खन्धे पटिच्‍च अज्झत्तिकञ्‍च बाहिरञ्‍च कटत्तारूपं (संखित्तं)। (३)

नझानपच्‍चयो

३२८. अज्झत्तिकं  धम्मं पटिच्‍च बाहिरो धम्मो उप्पज्‍जति नझानपच्‍चया – चक्खुविञ्‍ञाणं पटिच्‍च सम्पयुत्तका खन्धा…पे॰… कायविञ्‍ञाणं…पे॰…।

बाहिरं धम्मं पटिच्‍च बाहिरो धम्मो उप्पज्‍जति नझानपच्‍चया – चक्खुविञ्‍ञाणसहगतं एकं खन्धं पटिच्‍च द्वे खन्धा, द्वे खन्धे…पे॰… कायविञ्‍ञाणसहगतं…पे॰… बाहिरं… आहारसमुट्ठानं… उतुसमुट्ठानं… असञ्‍ञसत्तानं…पे॰…। बाहिरं धम्मं पटिच्‍च अज्झत्तिको धम्मो उप्पज्‍जति नझानपच्‍चया – चक्खुविञ्‍ञाणसहगते खन्धे पटिच्‍च चक्खुविञ्‍ञाणं…पे॰… कायविञ्‍ञाणसहगते खन्धे पटिच्‍च कायविञ्‍ञाणं। बाहिरं धम्मं पटिच्‍च अज्झत्तिको च बाहिरो च धम्मा उप्पज्‍जन्ति नझानपच्‍चया – चक्खुविञ्‍ञाणसहगतं एकं खन्धं पटिच्‍च द्वे खन्धा चक्खुविञ्‍ञाणञ्‍च, द्वे खन्धे…पे॰… कायविञ्‍ञाणसहगतं एकं खन्धं…पे॰…। (३)

अज्झत्तिकञ्‍च बाहिरञ्‍च धम्मं पटिच्‍च बाहिरो धम्मो उप्पज्‍जति नझानपच्‍चया – चक्खुविञ्‍ञाणसहगतं एकं खन्धञ्‍च चक्खुविञ्‍ञाणञ्‍च पटिच्‍च द्वे खन्धा, द्वे खन्धे…पे॰… कायविञ्‍ञाणं (चक्‍कं)।

२. पच्‍चयपच्‍चनीयं

२. सङ्ख्यावारो

३२९. नहेतुया नव, नआरम्मणे नव, नअधिपतिया नव, नअनन्तरे नव (सब्बत्थ नव), नकम्मे तीणि, नविपाके पञ्‍च, नआहारे एकं, नइन्द्रिये एकं, नझाने पञ्‍च, नमग्गे नव, नसम्पयुत्ते नव, नविप्पयुत्ते पञ्‍च, नोनत्थिया नव, नोविगते नव।

३. पच्‍चयानुलोमपच्‍चनीयं

३३०. हेतुपच्‍चया नआरम्मणे नव, नअधिपतिया नव (संखित्तं)।

४. पच्‍चयपच्‍चनीयानुलोमं

३३१. नहेतुपच्‍चया  आरम्मणे पञ्‍च, अनन्तरे पञ्‍च, समनन्तरे पञ्‍च, सहजाते नव…पे॰… मग्गे तीणि (संखित्तं)।

२. सहजातवारो

(सहजातवारोपि पटिच्‍चवारसदिसो।)

३. पच्‍चयवारो

१. पच्‍चयानुलोमं

१. विभङ्गवारो

हेतुपच्‍चयो

३३२. अज्झत्तिकं  धम्मं पच्‍चया अज्झत्तिको धम्मो उप्पज्‍जति हेतुपच्‍चया… तीणि (पटिच्‍चसदिसा)।

बाहिरं धम्मं पच्‍चया बाहिरो धम्मो उप्पज्‍जति हेतुपच्‍चया – बाहिरं एकं खन्धं पच्‍चया द्वे खन्धा चित्तसमुट्ठानञ्‍च रूपं, द्वे खन्धे…पे॰… (पटिसन्धिक्खणे द्वेपि कातब्बा, याव अज्झत्तिका महाभूता) वत्थुं पच्‍चया  बाहिरा खन्धा। बाहिरं धम्मं पच्‍चया अज्झत्तिको धम्मो उप्पज्‍जति हेतुपच्‍चया – बाहिरे खन्धे पच्‍चया चित्तं, वत्थुं पच्‍चया चित्तं (पटिसन्धिक्खणे द्वेपि कातब्बा)। बाहिरं धम्मं पच्‍चया अज्झत्तिको च बाहिरो च धम्मा उप्पज्‍जन्ति हेतुपच्‍चया – बाहिरं एकं खन्धं पच्‍चया द्वे खन्धा चित्तञ्‍च चित्तसमुट्ठानञ्‍च रूपं, द्वे खन्धे…पे॰… वत्थुं पच्‍चया चित्तं सम्पयुत्तका च खन्धा (पटिसन्धिक्खणे द्वेपि कातब्बा)। (३)

३३३. अज्झत्तिकञ्‍च  बाहिरञ्‍च धम्मं पच्‍चया अज्झत्तिको धम्मो उप्पज्‍जति हेतुपच्‍चया – पटिसन्धिक्खणे चित्तञ्‍च सम्पयुत्तके च खन्धे पच्‍चया अज्झत्तिकं कटत्तारूपं। अज्झत्तिकञ्‍च बाहिरञ्‍च धम्मं पच्‍चया बाहिरो धम्मो उप्पज्‍जति हेतुपच्‍चया – बाहिरं एकं खन्धञ्‍च चित्तञ्‍च पच्‍चया द्वे खन्धा चित्तसमुट्ठानञ्‍च रूपं, द्वे खन्धे…पे॰… चित्तञ्‍च महाभूते च पच्‍चया चित्तसमुट्ठानं रूपं, चित्तञ्‍च वत्थुञ्‍च पच्‍चया बाहिरा खन्धा (पटिसन्धिक्खणे तीणिपि कातब्बा)। अज्झत्तिकञ्‍च बाहिरञ्‍च धम्मं पच्‍चया अज्झत्तिको च बाहिरो च धम्मा उप्पज्‍जन्ति हेतुपच्‍चया – पटिसन्धिक्खणे बाहिरं एकं खन्धञ्‍च चित्तञ्‍च पच्‍चया द्वे खन्धा अज्झत्तिकञ्‍च बाहिरञ्‍च कटत्तारूपं, द्वे खन्धे…पे॰…। (३)

आरम्मणपच्‍चयो

३३४. अज्झत्तिकं धम्मं पच्‍चया अज्झत्तिको धम्मो उप्पज्‍जति आरम्मणपच्‍चया – चक्खायतनं पच्‍चया चक्खुविञ्‍ञाणं…पे॰… कायायतनं  …पे॰…। अज्झत्तिकं धम्मं पच्‍चया बाहिरो धम्मो उप्पज्‍जति आरम्मणपच्‍चया – चक्खायतनञ्‍च  चक्खुविञ्‍ञाणञ्‍च पच्‍चया चक्खुविञ्‍ञाणसहगता खन्धा…पे॰… कायायतनञ्‍च…पे॰… चित्तं पच्‍चया सम्पयुत्तका खन्धा; पटिसन्धिक्खणे…पे॰…। अज्झत्तिकं धम्मं पच्‍चया अज्झत्तिको च बाहिरो च धम्मा उप्पज्‍जन्ति आरम्मणपच्‍चया – चक्खायतनं पच्‍चया चक्खुविञ्‍ञाणं सम्पयुत्तका च खन्धा…पे॰… कायायतनं…पे॰…। (३)

बाहिरं धम्मं पच्‍चया बाहिरो धम्मो उप्पज्‍जति आरम्मणपच्‍चया – बाहिरं एकं खन्धं पच्‍चया द्वे खन्धा, द्वे खन्धे…पे॰… पटिसन्धिक्खणे…पे॰… वत्थुं पच्‍चया बाहिरा खन्धा। बाहिरं धम्मं पच्‍चया अज्झत्तिको धम्मो उप्पज्‍जति आरम्मणपच्‍चया – बाहिरे खन्धे पच्‍चया चित्तं, वत्थुं पच्‍चया चित्तं (पटिसन्धिक्खणे द्वेपि कातब्बा)। बाहिरं धम्मं पच्‍चया अज्झत्तिको च बाहिरो च धम्मा उप्पज्‍जन्ति आरम्मणपच्‍चया – वत्थुं पच्‍चया चित्तञ्‍च सम्पयुत्तका च खन्धा (पटिसन्धिक्खणे एकं कातब्बं)। (३)

३३५. अज्झत्तिकञ्‍च बाहिरञ्‍च धम्मं पच्‍चया अज्झत्तिको धम्मो उप्पज्‍जति आरम्मणपच्‍चया  – चक्खुविञ्‍ञाणसहगते खन्धे च चक्खायतनञ्‍च पच्‍चया चक्खुविञ्‍ञाणं…पे॰… कायविञ्‍ञाणसहगते…पे॰…।

अज्झत्तिकञ्‍च बाहिरञ्‍च धम्मं पच्‍चया बाहिरो धम्मो उप्पज्‍जति आरम्मणपच्‍चया – चक्खुविञ्‍ञाणसहगतं एकं खन्धञ्‍च चक्खायतनञ्‍च चक्खुविञ्‍ञाणञ्‍च पच्‍चया द्वे खन्धा, द्वे खन्धे…पे॰… कायविञ्‍ञाणसहगतं…पे॰… बाहिरं  एकं खन्धञ्‍च चित्तञ्‍च पच्‍चया द्वे खन्धा, द्वे खन्धे…पे॰… चित्तञ्‍च वत्थुञ्‍च पच्‍चया बाहिरा खन्धा (पटिसन्धिक्खणे द्वेपि कातब्बा)। अज्झत्तिकञ्‍च बाहिरञ्‍च धम्मं पच्‍चया अज्झत्तिको च बाहिरो च धम्मा उप्पज्‍जन्ति आरम्मणपच्‍चया – चक्खुविञ्‍ञाणसहगतं एकं खन्धञ्‍च चक्खायतनञ्‍च पच्‍चया द्वे खन्धा चक्खुविञ्‍ञाणञ्‍च, द्वे खन्धे…पे॰… (संखित्तं)। (३)

१. पच्‍चयानुलोमं

२. सङ्ख्यावारो

३३६. हेतुया नव, आरम्मणे नव, अधिपतिया पञ्‍च, अनन्तरे नव, समनन्तरे नव, सहजाते नव, अञ्‍ञमञ्‍ञे नव, निस्सये नव, उपनिस्सये नव, पुरेजाते नव, आसेवने नव, कम्मे नव (सब्बत्थ नव), अविगते नव।

२. पच्‍चयपच्‍चनीयं

१. विभङ्गवारो

नहेतुपच्‍चयो

३३७. अज्झत्तिकं  धम्मं पच्‍चया अज्झत्तिको धम्मो उप्पज्‍जति नहेतुपच्‍चया – अहेतुकपटिसन्धिक्खणे चित्तं पच्‍चया अज्झत्तिकं कटत्तारूपं, चक्खायतनं पच्‍चया चक्खुविञ्‍ञाणं। (संखित्तं। एवं नवपि पञ्हा कातब्बा। पञ्‍चविञ्‍ञाणम्पि पवेसेत्वा तीणियेव मोहो।)

२. पच्‍चयपच्‍चनीयं

२. सङ्ख्यावारो

सुद्धं

३३८. नहेतुया  नव, नआरम्मणे नव, नअधिपतिया नव, नअनन्तरे नव, नसमनन्तरे नव, नअञ्‍ञमञ्‍ञे नव, नउपनिस्सये नव, नपुरेजाते नव, नपच्छाजाते नव, नआसेवने नव, नकम्मे तीणि, नविपाके पञ्‍च, नआहारे एकं, नइन्द्रिये एकं, नझाने नव, नमग्गे नव, नसम्पयुत्ते नव, नविप्पयुत्ते पञ्‍च, नोनत्थिया  नव, नोविगते नव।

४. निस्सयवारो

(एवं इतरे द्वे गणनापि निस्सयवारोपि कातब्बो।)

५. संसट्ठवारो

१-४. पच्‍चयानुलोमादि

३३९. अज्झत्तिकं धम्मं संसट्ठो बाहिरो धम्मो उप्पज्‍जति हेतुपच्‍चया – चित्तं संसट्ठा सम्पयुत्तका खन्धा; पटिसन्धिक्खणे चित्तं संसट्ठा सम्पयुत्तका खन्धा। (१)

बाहिरं धम्मं संसट्ठो बाहिरो धम्मो उप्पज्‍जति हेतुपच्‍चया – बाहिरं एकं खन्धं संसट्ठा द्वे खन्धा, द्वे खन्धे…पे॰… पटिसन्धिक्खणे…पे॰…। बाहिरं धम्मं संसट्ठो अज्झत्तिको धम्मो उप्पज्‍जति हेतुपच्‍चया – बाहिरे खन्धे संसट्ठं चित्तं; पटिसन्धिक्खणे…पे॰…। बाहिरं धम्मं संसट्ठो अज्झत्तिको च बाहिरो च धम्मा उप्पज्‍जन्ति हेतुपच्‍चया – बाहिरं एकं खन्धं संसट्ठा द्वे खन्धा चित्तञ्‍च, द्वे खन्धे…पे॰… पटिसन्धिक्खणे…पे॰…। (३)

अज्झत्तिकञ्‍च  बाहिरञ्‍च धम्मं संसट्ठो बाहिरो धम्मो उप्पज्‍जति हेतुपच्‍चया – बाहिरं एकं खन्धञ्‍च चित्तञ्‍च संसट्ठा द्वे खन्धा, द्वे खन्धे…पे॰… पटिसन्धिक्खणे…पे॰… (संखित्तं)। हेतुया पञ्‍च, आरम्मणे पञ्‍च, अधिपतिया पञ्‍च (सब्बत्थ पञ्‍च), अविगते पञ्‍च (अनुलोमं)।

अज्झत्तिकं धम्मं संसट्ठो बाहिरो धम्मो उप्पज्‍जति नहेतुपच्‍चया (एवं पञ्‍च कातब्बा, तीणियेव मोहो)।

नहेतुया  पञ्‍च, नअधिपतिया पञ्‍च, नपुरेजाते पञ्‍च, नपच्छाजाते पञ्‍च, नआसेवने पञ्‍च, नकम्मे तीणि, नविपाके पञ्‍च, नझाने पञ्‍च, नमग्गे पञ्‍च, नविप्पयुत्ते पञ्‍च (पच्‍चनीयं)।

६. सम्पयुत्तवारो

(एवं इतरे द्वे गणनापि सम्पयुत्तवारोपि कातब्बो।)

७. पञ्हावारो

१. पच्‍चयानुलोमं

१. विभङ्गवारो

हेतुपच्‍चयो

३४०. बाहिरो धम्मो बाहिरस्स धम्मस्स हेतुपच्‍चयेन पच्‍चयो – बाहिरा हेतू सम्पयुत्तकानं खन्धानं चित्तसमुट्ठानानञ्‍च रूपानं हेतुपच्‍चयेन पच्‍चयो – पटिसन्धिक्खणे बाहिरा हेतू सम्पयुत्तकानं खन्धानं बाहिरानञ्‍च कटत्तारूपानं हेतुपच्‍चयेन पच्‍चयो। (१)

बाहिरो  धम्मो अज्झत्तिकस्स धम्मस्स हेतुपच्‍चयेन पच्‍चयो – बाहिरा हेतू चित्तस्स हेतुपच्‍चयेन पच्‍चयो; पटिसन्धिक्खणे बाहिरा हेतू चित्तस्स अज्झत्तिकानञ्‍च कटत्तारूपानं हेतुपच्‍चयेन पच्‍चयो। (२)

बाहिरो धम्मो अज्झत्तिकस्स च बाहिरस्स च धम्मस्स हेतुपच्‍चयेन पच्‍चयो – बाहिरा हेतू सम्पयुत्तकानं खन्धानं चित्तस्स च चित्तसमुट्ठानानञ्‍च रूपानं हेतुपच्‍चयेन पच्‍चयो; पटिसन्धिक्खणे बाहिरा हेतू सम्पयुत्तकानं खन्धानं चित्तस्स च अज्झत्तिकानञ्‍च बाहिरानञ्‍च कटत्तारूपानं हेतुपच्‍चयेन पच्‍चयो। (३)

आरम्मणपच्‍चयो

३४१. अज्झत्तिको  धम्मो अज्झत्तिकस्स धम्मस्स आरम्मणपच्‍चयेन पच्‍चयो – चित्तं आरब्भ चित्तं उप्पज्‍जति। (मूलं पुच्छितब्बं) चित्तं  आरब्भ बाहिरा खन्धा उप्पज्‍जन्ति। (मूलं पुच्छितब्बं) चित्तं आरब्भ चित्तञ्‍च सम्पयुत्तका च खन्धा उप्पज्‍जन्ति। (३)

बाहिरो धम्मो बाहिरस्स धम्मस्स आरम्मणपच्‍चयेन पच्‍चयो – दानं…पे॰… सीलं…पे॰… उपोसथकम्मं कत्वा तं पच्‍चवेक्खति अस्सादेति अभिनन्दति, तं आरब्भ रागो…पे॰… दोमनस्सं उप्पज्‍जति; पुब्बे सुचिण्णानि पच्‍चवेक्खति, झाना वुट्ठहित्वा झानं…पे॰… अरिया मग्गा वुट्ठहित्वा मग्गं…पे॰… फलं…पे॰… निब्बानं पच्‍चवेक्खन्ति… निब्बानं गोत्रभुस्स, वोदानस्स, मग्गस्स, फलस्स, आवज्‍जनाय आरम्मणपच्‍चयेन पच्‍चयो। अरिया बाहिरे पहीने किलेसे पच्‍चवेक्खन्ति, विक्खम्भिते किलेसे…पे॰… पुब्बे समुदाचिण्णे किलेसे जानन्ति, रूपे…पे॰… वत्थुं बाहिरे खन्धे अनिच्‍चतो…पे॰… दोमनस्सं उप्पज्‍जति; दिब्बेन चक्खुना रूपं पस्सति, दिब्बाय सोतधातुया सद्दं सुणाति। चेतोपरियञाणेन बाहिरचित्तसमङ्गिस्स चित्तं जानाति, आकासानञ्‍चायतनं विञ्‍ञाणञ्‍चायतनस्स…पे॰… आकिञ्‍चञ्‍ञायतनं नेवसञ्‍ञानासञ्‍ञायतनस्स…पे॰… रूपायतनं चक्खुविञ्‍ञाणसहगतानं खन्धानं आरम्मणपच्‍चयेन पच्‍चयो…पे॰… फोट्ठब्बायतनं…पे॰… बाहिरा खन्धा इद्धिविधञाणस्स, चेतोपरियञाणस्स, पुब्बेनिवासानुस्सतिञाणस्स, यथाकम्मूपगञाणस्स, अनागतंसञाणस्स, आवज्‍जनाय आरम्मणपच्‍चयेन पच्‍चयो। (१)

बाहिरो धम्मो अज्झत्तिकस्स धम्मस्स आरम्मणपच्‍चयेन पच्‍चयो – दानं…पे॰… सीलं…पे॰… उपोसथकम्मं कत्वा तं पच्‍चवेक्खति अस्सादेति  अभिनन्दति, तं आरब्भ चित्तं उप्पज्‍जति। पुब्बे सुचिण्णानि…पे॰… झानं…पे॰… (संखित्तं, सब्बं कातब्बं) पुब्बे समुदाचिण्णे…पे॰… रूपे…पे॰… वत्थुं बाहिरे खन्धे अनिच्‍चतो…पे॰… विपस्सति, अस्सादेति अभिनन्दति, तं आरब्भ चित्तं उप्पज्‍जति। दिब्बेन चक्खुना रूपं पस्सति…पे॰… रूपायतनं चक्खुविञ्‍ञाणस्स…पे॰… फोट्ठब्बायतनं…पे॰… बाहिरा खन्धा इद्धिविधञाणस्स, चेतोपरियञाणस्स, पुब्बेनिवासानुस्सतिञाणस्स, यथाकम्मूपगञाणस्स, अनागतंसञाणस्स, आवज्‍जनाय आरम्मणपच्‍चयेन पच्‍चयो। (३)

बाहिरो  धम्मो अज्झत्तिकस्स च बाहिरस्स च धम्मस्स आरम्मणपच्‍चयेन पच्‍चयो – दानं…पे॰… सीलं…पे॰… उपोसथकम्मं कत्वा तं पच्‍चवेक्खति अस्सादेति अभिनन्दति, तं आरब्भ चित्तञ्‍च सम्पयुत्तका च खन्धा उप्पज्‍जन्ति (संखित्तं, सब्बं कातब्बं)। बाहिरे खन्धे अनिच्‍चतो…पे॰… विपस्सति, अस्सादेति अभिनन्दति, तं आरब्भ चित्तञ्‍च सम्पयुत्तका च खन्धा उप्पज्‍जन्ति। दिब्बेन चक्खुना रूपं पस्सति…पे॰… रूपायतनं चक्खुविञ्‍ञाणस्स च सम्पयुत्तकानञ्‍च खन्धानं…पे॰… फोट्ठब्बायतनं…पे॰… बाहिरा खन्धा इद्धिविधञाणस्स, चेतोपरियञाणस्स, पुब्बेनिवासानुस्सतिञाणस्स, यथाकम्मूपगञाणस्स, अनागतंसञाणस्स, आवज्‍जनाय आरम्मणपच्‍चयेन पच्‍चयो। (३)

अज्झत्तिको च बाहिरो च धम्मा अज्झत्तिकस्स धम्मस्स आरम्मणपच्‍चयेन पच्‍चयो… तीणि।

अधिपतिपच्‍चयो

३४२. अज्झत्तिको  धम्मो अज्झत्तिकस्स धम्मस्स अधिपतिपच्‍चयेन पच्‍चयो। आरम्मणाधिपति – चित्तं गरुं कत्वा चित्तं उप्पज्‍जति। (१)

अज्झत्तिको  धम्मो बाहिरस्स धम्मस्स अधिपतिपच्‍चयेन पच्‍चयो – आरम्मणाधिपति, सहजाताधिपति। आरम्मणाधिपति – चित्तं गरुं कत्वा बाहिरा खन्धा उप्पज्‍जन्ति। सहजाताधिपति – चित्ताधिपति सम्पयुत्तकानं खन्धानं चित्तसमुट्ठानानञ्‍च रूपानं अधिपतिपच्‍चयेन पच्‍चयो। (मूलं) आरम्मणाधिपति – अज्झत्तिकं चित्तं गरुं कत्वा चित्तञ्‍च सम्पयुत्तका च खन्धा उप्पज्‍जन्ति। (३)

बाहिरो धम्मो बाहिरस्स धम्मस्स अधिपतिपच्‍चयेन पच्‍चयो – आरम्मणाधिपति, सहजाताधिपति। आरम्मणाधिपति – दानं दत्वा…पे॰… तीणि (द्वे अधिपती तिण्णम्पि कातब्बा)। (३)

अज्झत्तिको च बाहिरो च धम्मा अज्झत्तिकस्स धम्मस्स अधिपतिपच्‍चयेन पच्‍चयो… तीणि (तिण्णम्पि एकायेव अधिपति)।

अनन्तरपच्‍चयादि

३४३. अज्झत्तिको  धम्मो अज्झत्तिकस्स धम्मस्स अनन्तरपच्‍चयेन पच्‍चयो – पुरिमं पुरिमं चित्तं पच्छिमस्स पच्छिमस्स चित्तस्स अनन्तरपच्‍चयेन पच्‍चयो… तीणि।

बाहिरो धम्मो बाहिरस्स धम्मस्स अनन्तरपच्‍चयेन पच्‍चयो – पुरिमा पुरिमा बाहिरा खन्धा पच्छिमानं पच्छिमानं खन्धानं अनन्तरपच्‍चयेन पच्‍चयो; अनुलोमं गोत्रभुस्स…पे॰… तीणि (तिण्णम्पि एकसदिसा)।

अज्झत्तिको च बाहिरो च धम्मा अज्झत्तिकस्स धम्मस्स अनन्तरपच्‍चयेन पच्‍चयो… तीणि, समनन्तरपच्‍चयेन पच्‍चयो… नव, सहजातपच्‍चयेन पच्‍चयो… नव (पटिच्‍चसदिसा), अञ्‍ञमञ्‍ञपच्‍चयेन पच्‍चयो… पञ्‍च (पटिच्‍चसदिसा), निस्सयपच्‍चयेन पच्‍चयो… नव, (पच्‍चयवारसदिसा)।

उपनिस्सयपच्‍चयो

३४४. अज्झत्तिको  धम्मो अज्झत्तिकस्स धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो – चित्तं चित्तस्स उपनिस्सयपच्‍चयेन पच्‍चयो… तीणि।

बाहिरो धम्मो बाहिरस्स धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो – सद्धं उपनिस्साय दानं देति…पे॰… मानं जप्पेति, दिट्ठिं गण्हाति; सीलं…पे॰… सेनासनं उपनिस्साय दानं देति…पे॰… सङ्घं भिन्दति; सद्धा…पे॰… सेनासनं सद्धाय…पे॰… फलसमापत्तिया उपनिस्सयपच्‍चयेन पच्‍चयो, (तीणिपि पूरेत्वा कातब्बा, चित्तस्साति कातब्बा, सम्पयुत्तकानञ्‍चाति कातब्बा)।

अज्झत्तिको च बाहिरो च धम्मा अज्झत्तिकस्स धम्मस्स उपनिस्सयपच्‍चयेन पच्‍चयो… तीणि।

पुरेजातपच्‍चयो

३४५. अज्झत्तिको धम्मो अज्झत्तिकस्स धम्मस्स पुरेजातपच्‍चयेन पच्‍चयो – आरम्मणपुरेजातं, वत्थुपुरेजातं। आरम्मणपुरेजातं – चक्खुं …पे॰… कायं अनिच्‍चतो…पे॰… विपस्सति, अस्सादेति अभिनन्दति, तं आरब्भ चित्तं उप्पज्‍जति। वत्थुपुरेजातं – चक्खायतनं चक्खुविञ्‍ञाणस्स…पे॰… कायायतनं कायविञ्‍ञाणस्स पुरेजातपच्‍चयेन पच्‍चयो। (१)

अज्झत्तिको धम्मो बाहिरस्स धम्मस्स पुरेजातपच्‍चयेन पच्‍चयो – आरम्मणपुरेजातं, वत्थुपुरेजातं। आरम्मणपुरेजातं – चक्खुं…पे॰… कायं अनिच्‍चतो…पे॰… विपस्सति, अस्सादेति…पे॰… दोमनस्सं उप्पज्‍जति। वत्थुपुरेजातं – चक्खायतनं चक्खुविञ्‍ञाणसहगतानं खन्धानं…पे॰… कायायतनं कायविञ्‍ञाणसहगतानं खन्धानं पुरेजातपच्‍चयेन पच्‍चयो। (२)

अज्झत्तिको  धम्मो अज्झत्तिकस्स च बाहिरस्स च धम्मस्स पुरेजातपच्‍चयेन पच्‍चयो – आरम्मणपुरेजातं, वत्थुपुरेजातं। आरम्मणपुरेजातं – चक्खुं…पे॰… कायं अनिच्‍चतो…पे॰… विपस्सति, तं आरब्भ चित्तञ्‍च सम्पयुत्तका खन्धा च उप्पज्‍जन्ति। वत्थुपुरेजातं – चक्खायतनं चक्खुविञ्‍ञाणस्स सम्पयुत्तकानञ्‍च खन्धानं…पे॰… कायायतनं कायविञ्‍ञाणस्स सम्पयुत्तकानञ्‍च खन्धानं पुरेजातपच्‍चयेन पच्‍चयो। (३)

३४६. बाहिरो धम्मो बाहिरस्स धम्मस्स पुरेजातपच्‍चयेन पच्‍चयो – आरम्मणपुरेजातं, वत्थुपुरेजातं। आरम्मणपुरेजातं – रूपे…पे॰… फोट्ठब्बे… वत्थुं अनिच्‍चतो…पे॰… दोमनस्सं उप्पज्‍जति; दिब्बेन चक्खुना रूपं पस्सति, दिब्बाय सोतधातुया सद्दं सुणाति। वत्थुपुरेजातं – वत्थु बाहिरानं खन्धानं पुरेजातपच्‍चयेन पच्‍चयो। (१)

बाहिरो धम्मो अज्झत्तिकस्स धम्मस्स पुरेजातपच्‍चयेन पच्‍चयो – आरम्मणपुरेजातं, वत्थुपुरेजातं। आरम्मणपुरेजातं – रूपे…पे॰… फोट्ठब्बे… वत्थुं अनिच्‍चतो…पे॰… तं आरब्भ चित्तं उप्पज्‍जति। दिब्बेन चक्खुना रूपं पस्सति, दिब्बाय सोतधातुया सद्दं सुणाति। वत्थुपुरेजातं – वत्थु चित्तस्स पुरेजातपच्‍चयेन पच्‍चयो। (२)

बाहिरो धम्मो अज्झत्तिकस्स च बाहिरस्स  च धम्मस्स पुरेजातपच्‍चयेन पच्‍चयो – आरम्मणपुरेजातं, वत्थुपुरेजातं। आरम्मणपुरेजातं – रूपे…पे॰… फोट्ठब्बे… वत्थुं अनिच्‍चतो…पे॰… तं आरब्भ चित्तञ्‍च सम्पयुत्तका खन्धा च उप्पज्‍जन्ति। दिब्बेन चक्खुना रूपं पस्सति, दिब्बाय सोतधातुया सद्दं  सुणाति। वत्थुपुरेजातं – वत्थु चित्तस्स सम्पयुत्तकानञ्‍च खन्धानं पुरेजातपच्‍चयेन पच्‍चयो। (३)

३४७. अज्झत्तिको च बाहिरो च धम्मा अज्झत्तिकस्स धम्मस्स पुरेजातपच्‍चयेन पच्‍चयो – आरम्मणपुरेजातं, वत्थुपुरेजातं। चक्खायतनञ्‍च वत्थु च चित्तस्स…पे॰… कायायतनञ्‍च वत्थु च चित्तस्स पुरेजातपच्‍चयेन पच्‍चयो; रूपायतनञ्‍च चक्खायतनञ्‍च चक्खुविञ्‍ञाणस्स…पे॰… फोट्ठब्बायतनञ्‍च कायायतनञ्‍च कायविञ्‍ञाणस्स पुरेजातपच्‍चयेन पच्‍चयो। (१)

अज्झत्तिको  च बाहिरो च धम्मा बाहिरस्स धम्मस्स पुरेजातपच्‍चयेन पच्‍चयो – आरम्मणपुरेजातं, वत्थुपुरेजातं। चक्खायतनञ्‍च वत्थु च बाहिरानं खन्धानं पुरेजातपच्‍चयेन पच्‍चयो…पे॰… कायायतनञ्‍च वत्थु च बाहिरानं खन्धानं पुरेजातपच्‍चयेन पच्‍चयो; रूपायतनञ्‍च चक्खायतनञ्‍च चक्खुविञ्‍ञाणसहगतानं खन्धानं पुरेजातपच्‍चयेन पच्‍चयो…पे॰… फोट्ठब्बायतनञ्‍च कायायतनञ्‍च कायविञ्‍ञाणसहगतानं खन्धानं पुरेजातपच्‍चयेन पच्‍चयो। (२)

अज्झत्तिको च बाहिरो च धम्मा अज्झत्तिकस्स च बाहिरस्स च धम्मस्स पुरेजातपच्‍चयेन पच्‍चयो – आरम्मणपुरेजातं, वत्थुपुरेजातं। चक्खायतनञ्‍च वत्थु च चित्तस्स सम्पयुत्तकानञ्‍च खन्धानं पुरेजातपच्‍चयेन पच्‍चयो…पे॰… कायायतनञ्‍च वत्थु च…पे॰… रूपायतनञ्‍च  चक्खायतनञ्‍च चक्खुविञ्‍ञाणस्स सम्पयुत्तकानञ्‍च खन्धानं पुरेजातपच्‍चयेन पच्‍चयो…पे॰… फोट्ठब्बायतनञ्‍च…पे॰…। (३)

पच्छाजातासेवनपच्‍चया

३४८. अज्झत्तिको धम्मो अज्झत्तिकस्स धम्मस्स पच्छाजातपच्‍चयेन पच्‍चयो – पच्छाजाता अज्झत्तिका खन्धा पुरेजातस्स इमस्स अज्झत्तिकस्स कायस्स पच्छाजातपच्‍चयेन पच्‍चयो। (मूलं कातब्बं) पच्छाजाता अज्झत्तिका खन्धा पुरेजातस्स इमस्स बाहिरस्स कायस्स पच्छाजातपच्‍चयेन पच्‍चयो। (मूलं कातब्बं) पच्छाजाता अज्झत्तिका खन्धा पुरेजातस्स इमस्स अज्झत्तिकस्स च बाहिरस्स च कायस्स  पच्छाजातपच्‍चयेन पच्‍चयो (एवं नवपि पञ्हा कातब्बा), आसेवनपच्‍चयेन पच्‍चयो (नव पञ्हा कातब्बा)।

कम्म-विपाकपच्‍चया

३४९. बाहिरो धम्मो बाहिरस्स धम्मस्स कम्मपच्‍चयेन पच्‍चयो – सहजाता, नानाक्खणिका। सहजाता – बाहिरा चेतना सम्पयुत्तकानं खन्धानं चित्तसमुट्ठानानञ्‍च रूपानं कम्मपच्‍चयेन पच्‍चयो; पटिसन्धिक्खणे…पे॰…। नानाक्खणिका – बाहिरा चेतना विपाकानं बाहिरानं खन्धानं कटत्ता च रूपानं कम्मपच्‍चयेन पच्‍चयो। (१)

बाहिरो  धम्मो अज्झत्तिकस्स धम्मस्स कम्मपच्‍चयेन पच्‍चयो – सहजाता, नानाक्खणिका। सहजाता – बाहिरा चेतना चित्तस्स कम्मपच्‍चयेन पच्‍चयो; पटिसन्धिक्खणे…पे॰…। नानाक्खणिका – बाहिरा चेतना विपाकस्स चित्तस्स अज्झत्तिकानञ्‍च कटत्तारूपानं कम्मपच्‍चयेन पच्‍चयो। (२)

बाहिरो धम्मो अज्झत्तिकस्स च बाहिरस्स च धम्मस्स कम्मपच्‍चयेन पच्‍चयो – सहजाता, नानाक्खणिका। सहजाता – बाहिरा चेतना सम्पयुत्तकानं खन्धानं चित्तस्स च चित्तसमुट्ठानानञ्‍च रूपानं कम्मपच्‍चयेन पच्‍चयो; पटिसन्धिक्खणे…पे॰…। नानाक्खणिका – बाहिरा  चेतना विपाकानं खन्धानं चित्तस्स च अज्झत्तिकानञ्‍च बाहिरानञ्‍च कटत्तारूपानं कम्मपच्‍चयेन पच्‍चयो। (३) विपाकपच्‍चयेन पच्‍चयो… नव।

आहारपच्‍चयो

३५०. अज्झत्तिको धम्मो अज्झत्तिकस्स धम्मस्स आहारपच्‍चयेन पच्‍चयो – पटिसन्धिक्खणे अज्झत्तिका आहारा अज्झत्तिकानं कटत्तारूपानं आहारपच्‍चयेन पच्‍चयो। (१)

अज्झत्तिको धम्मो बाहिरस्स धम्मस्स आहारपच्‍चयेन पच्‍चयो – अज्झत्तिका आहारा सम्पयुत्तकानं खन्धानं चित्तसमुट्ठानानञ्‍च रूपानं आहारपच्‍चयेन पच्‍चयो; पटिसन्धिक्खणे अज्झत्तिका आहारा सम्पयुत्तकानं खन्धानं बाहिरानञ्‍च कटत्तारूपानं आहारपच्‍चयेन पच्‍चयो। (मूलं कातब्बं) पटिसन्धिक्खणे अज्झत्तिका आहारा सम्पयुत्तकानं  खन्धानं अज्झत्तिकानञ्‍च बाहिरानञ्‍च कटत्तारूपानं आहारपच्‍चयेन पच्‍चयो। (३)

३५१. बाहिरो धम्मो बाहिरस्स धम्मस्स आहारपच्‍चयेन पच्‍चयो – बाहिरा आहारा सम्पयुत्तकानं खन्धानं चित्तसमुट्ठानानञ्‍च रूपानं आहारपच्‍चयेन पच्‍चयो; पटिसन्धिक्खणे…पे॰… बाहिरो कबळीकारो आहारो बाहिरस्स कायस्स आहारपच्‍चयेन पच्‍चयो। (१)

बाहिरो  धम्मो अज्झत्तिकस्स धम्मस्स आहारपच्‍चयेन पच्‍चयो – बाहिरा आहारा चित्तस्स आहारपच्‍चयेन पच्‍चयो; पटिसन्धिक्खणे बाहिरा आहारा चित्तस्स अज्झत्तिकानञ्‍च कटत्तारूपानं आहारपच्‍चयेन  पच्‍चयो; बाहिरो कबळीकारो आहारो अज्झत्तिकस्स कायस्स आहारपच्‍चयेन पच्‍चयो। (२)

बाहिरो धम्मो अज्झत्तिकस्स च बाहिरस्स च धम्मस्स आहारपच्‍चयेन पच्‍चयो – बाहिरा आहारा सम्पयुत्तकानं खन्धानं चित्तस्स च चित्तसमुट्ठानानञ्‍च रूपानं आहारपच्‍चयेन पच्‍चयो; पटिसन्धिक्खणे बाहिरा आहारा सम्पयुत्तकानं खन्धानं चित्तस्स च अज्झत्तिकानञ्‍च बाहिरानञ्‍च कटत्तारूपानं आहारपच्‍चयेन पच्‍चयो; बाहिरो कबळीकारो आहारो अज्झत्तिकस्स च बाहिरस्स च कायस्स आहारपच्‍चयेन पच्‍चयो। (३)

३५२. अज्झत्तिको च बाहिरो च धम्मा अज्झत्तिकस्स धम्मस्स आहारपच्‍चयेन पच्‍चयो – पटिसन्धिक्खणे अज्झत्तिका च बाहिरा च आहारा अज्झत्तिकानं कटत्तारूपानं आहारपच्‍चयेन पच्‍चयो। (१)

अज्झत्तिको च बाहिरो च धम्मा बाहिरस्स धम्मस्स आहारपच्‍चयेन पच्‍चयो – अज्झत्तिका च बाहिरा च आहारा सम्पयुत्तकानं खन्धानं चित्तसमुट्ठानानञ्‍च रूपानं आहारपच्‍चयेन पच्‍चयो; पटिसन्धिक्खणे अज्झत्तिका च बाहिरा च आहारा सम्पयुत्तकानं खन्धानं बाहिरानञ्‍च कटत्तारूपानं आहारपच्‍चयेन पच्‍चयो। (२)

अज्झत्तिको च बाहिरो च धम्मा अज्झत्तिकस्स च बाहिरस्स च धम्मस्स आहारपच्‍चयेन पच्‍चयो – पटिसन्धिक्खणे अज्झत्तिका च बाहिरा च आहारा  सम्पयुत्तकानं खन्धानं अज्झत्तिकानञ्‍च बाहिरानञ्‍च कटत्तारूपानं आहारपच्‍चयेन पच्‍चयो। (३)

इन्द्रियपच्‍चयो

३५३. अज्झत्तिको  धम्मो अज्झत्तिकस्स धम्मस्स इन्द्रियपच्‍चयेन पच्‍चयो – पटिसन्धिक्खणे अज्झत्तिका इन्द्रिया अज्झत्तिकानं कटत्तारूपानं इन्द्रियपच्‍चयेन पच्‍चयो, चक्खुन्द्रियं  चक्खुविञ्‍ञाणस्स…पे॰… कायिन्द्रियं कायविञ्‍ञाणस्स इन्द्रियपच्‍चयेन पच्‍चयो। (१)

अज्झत्तिको धम्मो बाहिरस्स धम्मस्स इन्द्रियपच्‍चयेन पच्‍चयो – अज्झत्तिका इन्द्रिया सम्पयुत्तकानं खन्धानं चित्तसमुट्ठानानञ्‍च रूपानं इन्द्रियपच्‍चयेन पच्‍चयो; पटिसन्धिक्खणे अज्झत्तिका इन्द्रिया सम्पयुत्तकानं खन्धानं बाहिरानञ्‍च कटत्तारूपानं इन्द्रियपच्‍चयेन पच्‍चयो, चक्खुन्द्रियं चक्खुविञ्‍ञाणसहगतानं खन्धानं…पे॰… कायिन्द्रियं कायविञ्‍ञाणसहगतानं खन्धानं इन्द्रियपच्‍चयेन पच्‍चयो। (२)

अज्झत्तिको धम्मो अज्झत्तिकस्स च बाहिरस्स च धम्मस्स इन्द्रियपच्‍चयेन पच्‍चयो – पटिसन्धिक्खणे अज्झत्तिका इन्द्रिया सम्पयुत्तकानं खन्धानं अज्झत्तिकानञ्‍च बाहिरानञ्‍च कटत्तारूपानं इन्द्रियपच्‍चयेन पच्‍चयो, चक्खुन्द्रियं चक्खुविञ्‍ञाणस्स सम्पयुत्तकानञ्‍च खन्धानं…पे॰… कायिन्द्रियं कायविञ्‍ञाणस्स सम्पयुत्तकानञ्‍च खन्धानं इन्द्रियपच्‍चयेन पच्‍चयो। (३)

३५४. बाहिरो धम्मो बाहिरस्स धम्मस्स इन्द्रियपच्‍चयेन पच्‍चयो – बाहिरा इन्द्रिया सम्पयुत्तकानं खन्धानं चित्तसमुट्ठानानञ्‍च रूपानं इन्द्रियपच्‍चयेन पच्‍चयो; पटिसन्धिक्खणे बाहिरा इन्द्रिया सम्पयुत्तकानं खन्धानं बाहिरानञ्‍च कटत्तारूपानं इन्द्रियपच्‍चयेन पच्‍चयो, रूपजीवितिन्द्रियं बाहिरानं कटत्तारूपानं इन्द्रियपच्‍चयेन पच्‍चयो। (१)

बाहिरो धम्मो अज्झत्तिकस्स धम्मस्स इन्द्रियपच्‍चयेन पच्‍चयो – बाहिरा इन्द्रिया चित्तस्स इन्द्रियपच्‍चयेन पच्‍चयो; पटिसन्धिक्खणे बाहिरा इन्द्रिया चित्तस्स अज्झत्तिकानञ्‍च कटत्तारूपानं इन्द्रियपच्‍चयेन पच्‍चयो, रूपजीवितिन्द्रियं अज्झत्तिकानं कटत्तारूपानं इन्द्रियपच्‍चयेन पच्‍चयो। (२)

बाहिरो  धम्मो अज्झत्तिकस्स च बाहिरस्स च धम्मस्स इन्द्रियपच्‍चयेन पच्‍चयो – बाहिरा इन्द्रिया सम्पयुत्तकानं खन्धानं चित्तस्स च चित्तसमुट्ठानानञ्‍च रूपानं इन्द्रियपच्‍चयेन पच्‍चयो; पटिसन्धिक्खणे बाहिरा इन्द्रिया सम्पयुत्तकानं खन्धानं चित्तस्स च अज्झत्तिकानञ्‍च बाहिरानञ्‍च  कटत्तारूपानं इन्द्रियपच्‍चयेन पच्‍चयो, रूपजीवितिन्द्रियं अज्झत्तिकानञ्‍च बाहिरानञ्‍च कटत्तारूपानं इन्द्रियपच्‍चयेन पच्‍चयो। (३)

३५५. अज्झत्तिको च बाहिरो च धम्मा अज्झत्तिकस्स धम्मस्स इन्द्रियपच्‍चयेन पच्‍चयो – पटिसन्धिक्खणे अज्झत्तिका च बाहिरा च इन्द्रिया अज्झत्तिकानं कटत्तारूपानं इन्द्रियपच्‍चयेन पच्‍चयो, चक्खुन्द्रियञ्‍च उपेक्खिन्द्रियञ्‍च चक्खुविञ्‍ञाणस्स इन्द्रियपच्‍चयेन पच्‍चयो…पे॰… कायिन्द्रियञ्‍च सुखिन्द्रियं च…पे॰… कायिन्द्रियञ्‍च दुक्खिन्द्रियञ्‍च कायविञ्‍ञाणस्स इन्द्रियपच्‍चयेन पच्‍चयो। (१)

अज्झत्तिको च बाहिरो च धम्मा बाहिरस्स धम्मस्स इन्द्रियपच्‍चयेन पच्‍चयो – अज्झत्तिका च बाहिरा च इन्द्रिया सम्पयुत्तकानं खन्धानं चित्तसमुट्ठानानञ्‍च  रूपानं इन्द्रियपच्‍चयेन पच्‍चयो; पटिसन्धिक्खणे अज्झत्तिका च बाहिरा च इन्द्रिया सम्पयुत्तकानं खन्धानं बाहिरानञ्‍च कटत्तारूपानं इन्द्रियपच्‍चयेन पच्‍चयो, चक्खुन्द्रियञ्‍च उपेक्खिन्द्रियञ्‍च चक्खुविञ्‍ञाणसहगतानं खन्धानं इन्द्रियपच्‍चयेन पच्‍चयो…पे॰… कायिन्द्रियञ्‍च सुखिन्द्रियञ्‍च…पे॰… कायिन्द्रियञ्‍च दुक्खिन्द्रियञ्‍च कायविञ्‍ञाणसहगतानं खन्धानं इन्द्रियपच्‍चयेन पच्‍चयो। (२)

अज्झत्तिको च बाहिरो च धम्मा अज्झत्तिकस्स च बाहिरस्स च धम्मस्स इन्द्रियपच्‍चयेन पच्‍चयो – पटिसन्धिक्खणे अज्झत्तिका च बाहिरा च इन्द्रिया सम्पयुत्तकानं खन्धानं अज्झत्तिकानञ्‍च बाहिरानञ्‍च कटत्तारूपानं इन्द्रियपच्‍चयेन पच्‍चयो, चक्खुन्द्रियञ्‍च उपेक्खिन्द्रियञ्‍च चक्खुविञ्‍ञाणस्स सम्पयुत्तकानञ्‍च खन्धानं इन्द्रियपच्‍चयेन पच्‍चयो… कायिन्द्रियञ्‍च…पे॰…। (३)

झानपच्‍चयादि

३५६. बाहिरो धम्मो बाहिरस्स धम्मस्स झानपच्‍चयेन पच्‍चयो… तीणि… मग्गपच्‍चयेन पच्‍चयो… तीणि… सम्पयुत्तपच्‍चयेन पच्‍चयो… पञ्‍च।

विप्पयुत्तपच्‍चयो

३५७. अज्झत्तिको  धम्मो अज्झत्तिकस्स धम्मस्स विप्पयुत्तपच्‍चयेन पच्‍चयो – सहजातं, पुरेजातं, पच्छाजातं। सहजातं – पटिसन्धिक्खणे चित्तं अज्झत्तिकानं कटत्तारूपानं विप्पयुत्तपच्‍चयेन पच्‍चयो। पुरेजातं – चक्खायतनं चक्खुविञ्‍ञाणस्स…पे॰… कायायतनं कायविञ्‍ञाणस्स विप्पयुत्तपच्‍चयेन पच्‍चयो। पच्छाजाता – अज्झत्तिका खन्धा  पुरेजातस्स इमस्स अज्झत्तिकस्स कायस्स विप्पयुत्तपच्‍चयेन पच्‍चयो। (१)

अज्झत्तिको धम्मो बाहिरस्स धम्मस्स विप्पयुत्तपच्‍चयेन पच्‍चयो – सहजातं, पुरेजातं, पच्छाजातं। सहजाता – अज्झत्तिका खन्धा चित्तसमुट्ठानानं रूपानं विप्पयुत्तपच्‍चयेन पच्‍चयो; पटिसन्धिक्खणे…पे॰…। पुरेजातं – चक्खायतनं चक्खुविञ्‍ञाणसहगतानं खन्धानं…पे॰… कायायतनं कायविञ्‍ञाणसहगतानं खन्धानं विप्पयुत्तपच्‍चयेन पच्‍चयो। पच्छाजाता – अज्झत्तिका खन्धा पुरेजातस्स इमस्स बाहिरस्स कायस्स विप्पयुत्तपच्‍चयेन पच्‍चयो। (२)

अज्झत्तिको धम्मो अज्झत्तिकस्स च बाहिरस्स च धम्मस्स विप्पयुत्तपच्‍चयेन पच्‍चयो – सहजातं, पुरेजातं, पच्छाजातं। सहजाता – पटिसन्धिक्खणे अज्झत्तिका खन्धा अज्झत्तिकानञ्‍च बाहिरानञ्‍च कटत्तारूपानं विप्पयुत्तपच्‍चयेन पच्‍चयो। पुरेजातं – चक्खायतनं चक्खुविञ्‍ञाणस्स सम्पयुत्तकानञ्‍च खन्धानं…पे॰… कायायतनं कायविञ्‍ञाणस्स सम्पयुत्तकानं खन्धानं विप्पयुत्तपच्‍चयेन पच्‍चयो। पच्छाजाता – अज्झत्तिका खन्धा पुरेजातस्स इमस्स अज्झत्तिकस्स च बाहिरस्स च कायस्स विप्पयुत्तपच्‍चयेन पच्‍चयो। (३)

३५८. बाहिरो धम्मो बाहिरस्स धम्मस्स विप्पयुत्तपच्‍चयेन पच्‍चयो – सहजातं, पुरेजातं, पच्छाजातं। सहजाता – बाहिरा खन्धा चित्तसमुट्ठानानं रूपानं विप्पयुत्तपच्‍चयेन पच्‍चयो; पटिसन्धिक्खणे…पे॰… खन्धा वत्थुस्स विप्पयुत्तपच्‍चयेन पच्‍चयो; वत्थु खन्धानं विप्पयुत्तपच्‍चयेन  पच्‍चयो। पुरेजातं – वत्थु बाहिरानं खन्धानं विप्पयुत्तपच्‍चयेन पच्‍चयो। पच्छाजाता – बाहिरा खन्धा पुरेजातस्स इमस्स बाहिरस्स कायस्स विप्पयुत्तपच्‍चयेन पच्‍चयो। (१)

बाहिरो  धम्मो अज्झत्तिकस्स धम्मस्स विप्पयुत्तपच्‍चयेन पच्‍चयो – सहजातं, पुरेजातं, पच्छाजातं। सहजाता – पटिसन्धिक्खणे बाहिरा खन्धा अज्झत्तिकानं कटत्तारूपानं विप्पयुत्तपच्‍चयेन पच्‍चयो; पटिसन्धिक्खणे वत्थु चित्तस्स विप्पयुत्तपच्‍चयेन पच्‍चयो। पुरेजातं – वत्थु चित्तस्स विप्पयुत्तपच्‍चयेन पच्‍चयो। पच्छाजाता – बाहिरा खन्धा पुरेजातस्स इमस्स अज्झत्तिकस्स कायस्स विप्पयुत्तपच्‍चयेन पच्‍चयो। (२)

बाहिरो धम्मो अज्झत्तिकस्स च बाहिरस्स च धम्मस्स विप्पयुत्तपच्‍चयेन पच्‍चयो – सहजातं, पुरेजातं, पच्छाजातं (संखित्तं)। (३)

३५९. अज्झत्तिको च बाहिरो च धम्मा अज्झत्तिकस्स धम्मस्स विप्पयुत्तपच्‍चयेन पच्‍चयो – सहजातं, पच्छाजातं। सहजाता – पटिसन्धिक्खणे अज्झत्तिका च बाहिरा च खन्धा अज्झत्तिकानं कटत्तारूपानं विप्पयुत्तपच्‍चयेन पच्‍चयो। पच्छाजातं – पच्छाजाता…पे॰… (संखित्तं)। (१)

अज्झत्तिको च बाहिरो च धम्मा बाहिरस्स धम्मस्स विप्पयुत्तपच्‍चयेन पच्‍चयो – सहजातं, पच्छाजातं (संखित्तं)। (२)

अज्झत्तिको च बाहिरो च धम्मा अज्झत्तिकस्स च बाहिरस्स च धम्मस्स विप्पयुत्तपच्‍चयेन पच्‍चयो – सहजातं, पच्छाजातं। सहजाता – पटिसन्धिक्खणे अज्झत्तिका च बाहिरा च खन्धा…पे॰… (संखित्तं)। (३)

अत्थिपच्‍चयादि

३६०. अज्झत्तिको  धम्मो अज्झत्तिकस्स धम्मस्स अत्थिपच्‍चयेन पच्‍चयो – सहजातं, पुरेजातं, पच्छाजातं। सहजाता – पटिसन्धिक्खणे चित्तं अज्झत्तिकानं कटत्तारूपानं अत्थिपच्‍चयेन पच्‍चयो। पुरेजातं – चक्खुं…पे॰… कायं अनिच्‍चतो…पे॰… (पुरेजातसदिसं, निन्‍नानाकरणं)। पच्छाजातं (पच्छाजातसदिसं कातब्बं)। (१)

अज्झत्तिको  धम्मो बाहिरस्स धम्मस्स अत्थिपच्‍चयेन पच्‍चयो – सहजातं, पुरेजातं, पच्छाजातं। सहजातं – सहजाता अज्झत्तिका खन्धा सम्पयुत्तकानं खन्धानं चित्तसमुट्ठानानञ्‍च रूपानं अत्थिपच्‍चयेन पच्‍चयो (संखित्तं)। (२)

(इध  अत्थि सब्बट्ठाने सहजातं पच्‍चयवारसदिसं। पुरेजातं पुरेजातसदिसं। पच्छाजातं पच्छाजातसदिसं कातब्बं, निन्‍नानाकरणं)।

अज्झत्तिको धम्मो अज्झत्तिकस्स च बाहिरस्स च धम्मस्स अत्थिपच्‍चयेन पच्‍चयो – सहजातं, पुरेजातं, पच्छाजातं (संखित्तं)। (३)

३६१. बाहिरो धम्मो बाहिरस्स धम्मस्स अत्थिपच्‍चयेन पच्‍चयो – सहजातं, पुरेजातं, पच्छाजातं, आहारं, इन्द्रियं (सब्बं वित्थारेतब्बं)। (१)

बाहिरो धम्मो अज्झत्तिकस्स धम्मस्स अत्थिपच्‍चयेन पच्‍चयो – सहजातं, पुरेजातं, पच्छाजातं, आहारं, इन्द्रियं (संखित्तं)। (२)

बाहिरो धम्मो अज्झत्तिकस्स च बाहिरस्स च धम्मस्स अत्थिपच्‍चयेन पच्‍चयो – सहजातं, पुरेजातं, पच्छाजातं, आहारं, इन्द्रियं (संखित्तं)। (३)

३६२. अज्झत्तिको च बाहिरो च धम्मा अज्झत्तिकस्स धम्मस्स अत्थिपच्‍चयेन पच्‍चयो – सहजातं, पुरेजातं, पच्छाजातं, आहारं, इन्द्रियं। सहजाता – चक्खुविञ्‍ञाणसहगता खन्धा  च चक्खायतनञ्‍च चक्खुविञ्‍ञाणसहगता खन्धा च चक्खायतनञ्‍च चक्खुविञ्‍ञाणस्स अत्थिपच्‍चयेन पच्‍चयो…पे॰… कायविञ्‍ञाणसहगता खन्धा च…पे॰… पटिसन्धिक्खणे अज्झत्तिका च बाहिरा च खन्धा अज्झत्तिकानं कटत्तारूपानं अत्थिपच्‍चयेन पच्‍चयो। पुरेजातं – चक्खायतनञ्‍च वत्थु च चित्तस्स अत्थिपच्‍चयेन पच्‍चयो…पे॰… कायायतनञ्‍च वत्थु च चित्तस्स अत्थिपच्‍चयेन पच्‍चयो; रूपायतनञ्‍च चक्खायतनञ्‍च चक्खुविञ्‍ञाणस्स…पे॰… फोट्ठब्बायतनञ्‍च कायायतनञ्‍च कायविञ्‍ञाणस्स अत्थिपच्‍चयेन पच्‍चयो। पच्छाजाता – अज्झत्तिका च बाहिरा च खन्धा पुरेजातस्स  इमस्स अज्झत्तिकस्स कायस्स अत्थिपच्‍चयेन पच्‍चयो। पच्छाजाता – अज्झत्तिका च बाहिरा च खन्धा कबळीकारो आहारो च इमस्स अज्झत्तिकस्स कायस्स अत्थिपच्‍चयेन पच्‍चयो। पच्छाजाता – अज्झत्तिका च बाहिरा च खन्धा रूपजीवितिन्द्रियञ्‍च अज्झत्तिकानं कटत्तारूपानं अत्थिपच्‍चयेन पच्‍चयो। (१)

अज्झत्तिको च बाहिरो च धम्मा बाहिरस्स धम्मस्स अत्थिपच्‍चयेन पच्‍चयो – सहजातं, पुरेजातं, पच्छाजातं, आहारं, इन्द्रियं। सहजातो  – चक्खुविञ्‍ञाणसहगतो एको खन्धो च चक्खायतनञ्‍च चक्खुविञ्‍ञाणञ्‍च द्विन्‍नं खन्धानं अत्थिपच्‍चयेन पच्‍चयो…पे॰… (सहजातपच्‍चयवारसदिसं निन्‍नानाकरणं, पठमगमनसदिसंयेव। सब्बे पदा पठमघटनानयेन विभजितब्बा)। (२)

अज्झत्तिको च बाहिरो च धम्मा अज्झत्तिकस्स च बाहिरस्स च धम्मस्स अत्थिपच्‍चयेन पच्‍चयो – सहजातं, पुरेजातं, पच्छाजातं, आहारं, इन्द्रियं। सहजातो – चक्खुविञ्‍ञाणसहगतो एको खन्धो च चक्खायतनञ्‍च द्विन्‍नं खन्धानं चक्खुविञ्‍ञाणस्स च अत्थिपच्‍चयेन पच्‍चयो (संखित्तं। सब्बे पदा विभजितब्बा पठमघटनानयेन)। (३)

नत्थिपच्‍चयेन पच्‍चयो… विगतपच्‍चयेन पच्‍चयो… अविगतपच्‍चयेन पच्‍चयो।

१. पच्‍चयानुलोमं

२. सङ्ख्यावारो

सुद्धं

३६३. हेतुया तीणि, आरम्मणे नव, अधिपतिया नव, अनन्तरे नव, समनन्तरे नव, सहजाते नव, अञ्‍ञमञ्‍ञे पञ्‍च, निस्सये नव, उपनिस्सये नव, पुरेजाते नव, पच्छाजाते नव, आसेवने नव, कम्मे तीणि, विपाके नव, आहारे नव, इन्द्रिये नव, झाने तीणि, मग्गे तीणि, सम्पयुत्ते पञ्‍च, विप्पयुत्ते नव, अत्थिया नव, नत्थिया नव, विगते नव, अविगते नव।

अनुलोमं।

पच्‍चनीयुद्धारो

३६४. अज्झत्तिको  धम्मो अज्झत्तिकस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन पच्‍चयो… पच्छाजातपच्‍चयेन पच्‍चयो। (१)

अज्झत्तिको धम्मो बाहिरस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन पच्‍चयो… पच्छाजातपच्‍चयेन पच्‍चयो। (२)

अज्झत्तिको  धम्मो अज्झत्तिकस्स च बाहिरस्स च धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन  पच्‍चयो… पच्छाजातपच्‍चयेन पच्‍चयो। (३)

३६५. बाहिरो धम्मो बाहिरस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन पच्‍चयो… पच्छाजातपच्‍चयेन पच्‍चयो… कम्मपच्‍चयेन पच्‍चयो… आहारपच्‍चयेन पच्‍चयो… इन्द्रियपच्‍चयेन पच्‍चयो। (१)

बाहिरो धम्मो अज्झत्तिकस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन पच्‍चयो… पच्छाजातपच्‍चयेन पच्‍चयो… कम्मपच्‍चयेन पच्‍चयो… आहारपच्‍चयेन पच्‍चयो… इन्द्रियपच्‍चयेन पच्‍चयो। (२)

बाहिरो धम्मो अज्झत्तिकस्स च बाहिरस्स च धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन पच्‍चयो… पच्छाजातपच्‍चयेन पच्‍चयो… कम्मपच्‍चयेन पच्‍चयो। (३)

३६६. अज्झत्तिको च बाहिरो च धम्मा अज्झत्तिकस्स धम्मस्स आरम्मणपच्‍चयेन पच्‍चयो … सहजातपच्‍चयेन पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन पच्‍चयो… पच्छाजातपच्‍चयेन पच्‍चयो। (१)

अज्झत्तिको च बाहिरो च धम्मा बाहिरस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन पच्‍चयो… पच्छाजातपच्‍चयेन पच्‍चयो। (२)

अज्झत्तिको  च बाहिरो च धम्मा अज्झत्तिकस्स च बाहिरस्स च धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन पच्‍चयो… पच्छाजातपच्‍चयेन पच्‍चयो। (३)

२. पच्‍चयपच्‍चनीयं

२. सङ्ख्यावारो

३६७. नहेतुया नव, नआरम्मणे नव (सब्बत्थ नव), नोअविगते नव।

३. पच्‍चयानुलोमपच्‍चनीयं

३६८. हेतुपच्‍चया  नआरम्मणे तीणि, नअधिपतिया तीणि, नअनन्तरे तीणि, नसमनन्तरे तीणि, नअञ्‍ञमञ्‍ञे तीणि, नउपनिस्सये तीणि (सब्बत्थ तीणि), नसम्पयुत्ते तीणि, नविप्पयुत्ते तीणि, नोनत्थिया तीणि, नोविगते तीणि।

४. पच्‍चयपच्‍चनीयानुलोमं

३६९. नहेतुपच्‍चया आरम्मणे नव, अधिपतिया नव (अनुलोममातिका कातब्बा)…पे॰… अविगते नव।

अज्झत्तिकदुकं निट्ठितं।

६७. उपादादुकं

१. पटिच्‍चवारो

१. पच्‍चयानुलोमं

१. विभङ्गवारो

हेतुपच्‍चयो

३७०. उपादा  धम्मं पटिच्‍च नोउपादा धम्मो उप्पज्‍जति हेतुपच्‍चया – पटिसन्धिक्खणे वत्थुं पटिच्‍च नोउपादा खन्धा। (१)

नोउपादा धम्मं  पटिच्‍च नोउपादा धम्मो उप्पज्‍जति हेतुपच्‍चया – नोउपादा एकं खन्धं पटिच्‍च तयो खन्धा नोउपादा च चित्तसमुट्ठानं रूपं…पे॰… द्वे खन्धे…पे॰… पटिसन्धिक्खणे नोउपादा एकं खन्धं पटिच्‍च तयो खन्धा नोउपादा च कटत्तारूपं…पे॰… द्वे खन्धे…पे॰… एकं महाभूतं…पे॰… द्वे महाभूते पटिच्‍च द्वे महाभूता। (१)

नोउपादा धम्मं पटिच्‍च उपादा धम्मो उप्पज्‍जति हेतुपच्‍चया – नोउपादा खन्धे पटिच्‍च उपादा चित्तसमुट्ठानं रूपं; पटिसन्धिक्खणे…पे॰… महाभूते पटिच्‍च उपादा चित्तसमुट्ठानं रूपं कटत्तारूपं उपादारूपं। (२)

नोउपादा धम्मं पटिच्‍च उपादा च नोउपादा च धम्मा उप्पज्‍जन्ति हेतुपच्‍चया – नोउपादा  एकं खन्धं पटिच्‍च तयो खन्धा उपादा च नोउपादा च चित्तसमुट्ठानं रूपं…पे॰… द्वे खन्धे…पे॰… पटिसन्धिक्खणे…पे॰…। (३)

उपादा  च नोउपादा च धम्मं पटिच्‍च नोउपादा धम्मो उप्पज्‍जति हेतुपच्‍चया – पटिसन्धिक्खणे नोउपादा एकं खन्धञ्‍च वत्थुञ्‍च पटिच्‍च तयो खन्धा, द्वे खन्धे च…पे॰…। (१)

आरम्मणपच्‍चयो

३७१. उपादा धम्मं पटिच्‍च नोउपादा धम्मो उप्पज्‍जति आरम्मणपच्‍चया – पटिसन्धिक्खणे वत्थुं पटिच्‍च नोउपादा खन्धा। (१)

नोउपादा धम्मं पटिच्‍च नोउपादा धम्मो उप्पज्‍जति आरम्मणपच्‍चया – नोउपादा एकं खन्धं पटिच्‍च तयो खन्धा…पे॰… द्वे खन्धे…पे॰… पटिसन्धिक्खणे…पे॰…। (१)

उपादा च नोउपादा च धम्मं पटिच्‍च नोउपादा धम्मो उप्पज्‍जति आरम्मणपच्‍चया – पटिसन्धिक्खणे नोउपादा  एकं खन्धञ्‍च वत्थुञ्‍च पटिच्‍च तयो खन्धा…पे॰… द्वे खन्धे च…पे॰…। (१)

अधिपतिपच्‍चयादि

३७२. नोउपादा धम्मं पटिच्‍च नोउपादा धम्मो उप्पज्‍जति अधिपतिपच्‍चया – नोउपादा एकं खन्धं पटिच्‍च तयो खन्धा नोउपादा च चित्तसमुट्ठानं रूपं…पे॰… द्वे खन्धे…पे॰…। (१)

नोउपादा धम्मं पटिच्‍च उपादा धम्मो उप्पज्‍जति अधिपतिपच्‍चया – नोउपादा खन्धे पटिच्‍च उपादा चित्तसमुट्ठानं रूपं, महाभूते पटिच्‍च उपादा चित्तसमुट्ठानं रूपं। (२)

नोउपादा धम्मं पटिच्‍च उपादा च नोउपादा च धम्मा उप्पज्‍जन्ति अधिपतिपच्‍चया – नोउपादा  एकं खन्धं पटिच्‍च तयो खन्धा उपादा च नोउपादा च चित्तसमुट्ठानं रूपं…पे॰… द्वे खन्धे…पे॰…। (३)

अनन्तरपच्‍चया तीणि, समनन्तरपच्‍चया तीणि, सहजातपच्‍चया पञ्‍च।

अञ्‍ञमञ्‍ञपच्‍चयो

३७३. उपादा धम्मं पटिच्‍च नोउपादा धम्मो उप्पज्‍जति अञ्‍ञमञ्‍ञपच्‍चया – पटिसन्धिक्खणे वत्थुं पटिच्‍च नोउपादा खन्धा। (१)

नोउपादा धम्मं पटिच्‍च नोउपादा धम्मो उप्पज्‍जति अञ्‍ञमञ्‍ञपच्‍चया – नोउपादा एकं खन्धं पटिच्‍च तयो खन्धा…पे॰… द्वे खन्धे…पे॰… पटिसन्धिक्खणे…पे॰… एकं  महाभूतं…पे॰… असञ्‍ञसत्तानं एकं महाभूतं पटिच्‍च…पे॰… द्वे महाभूते पटिच्‍च द्वे महाभूता। (१)

नोउपादा धम्मं पटिच्‍च उपादा धम्मो उप्पज्‍जति अञ्‍ञमञ्‍ञपच्‍चया – पटिसन्धिक्खणे नोउपादा खन्धे पटिच्‍च वत्थु। (२)

नोउपादा धम्मं पटिच्‍च उपादा च नोउपादा च धम्मा उप्पज्‍जन्ति अञ्‍ञमञ्‍ञपच्‍चया – पटिसन्धिक्खणे नोउपादा एकं खन्धं पटिच्‍च तयो खन्धा  वत्थु च…पे॰… द्वे खन्धे…पे॰…। (३)

उपादा च नोउपादा च धम्मं पटिच्‍च नोउपादा धम्मो उप्पज्‍जति अञ्‍ञमञ्‍ञपच्‍चया – पटिसन्धिक्खणे नोउपादा एकं खन्धञ्‍च वत्थुञ्‍च पटिच्‍च तयो खन्धा…पे॰… द्वे खन्धे च…पे॰… (संखित्तं)। (१)

१. पच्‍चयानुलोमं

२. सङ्ख्यावारो

सुद्धं

३७४. हेतुया  पञ्‍च, आरम्मणे तीणि, अधिपतिया तीणि, अनन्तरे तीणि, समनन्तरे तीणि, सहजाते पञ्‍च, अञ्‍ञमञ्‍ञे पञ्‍च, निस्सये पञ्‍च, उपनिस्सये तीणि, पुरेजाते एकं, आसेवने एकं, कम्मे पञ्‍च, विपाके पञ्‍च (सब्बत्थ पञ्‍च), सम्पयुत्ते तीणि, विप्पयुत्ते पञ्‍च, अत्थिया पञ्‍च, नत्थिया तीणि, विगते तीणि, अविगते पञ्‍च।

२. पच्‍चयपच्‍चनीयं

१. विभङ्गवारो

नहेतुपच्‍चयो

३७५. उपादा धम्मं पटिच्‍च नोउपादा धम्मो उप्पज्‍जति नहेतुपच्‍चया – अहेतुकपटिसन्धिक्खणे वत्थुं पटिच्‍च नोउपादा खन्धा। (१)

नोउपादा धम्मं पटिच्‍च नोउपादा धम्मो उप्पज्‍जति नहेतुपच्‍चया – अहेतुकं नोउपादा एकं खन्धं पटिच्‍च तयो खन्धा नोउपादा च चित्तसमुट्ठानं रूपं…पे॰… द्वे खन्धे…पे॰… अहेतुकपटिसन्धिक्खणे…पे॰… एकं महाभूतं…पे॰… असञ्‍ञसत्तानं एकं महाभूतं पटिच्‍च तयो महाभूता…पे॰… द्वे महाभूते पटिच्‍च द्वे महाभूता, विचिकिच्छासहगते उद्धच्‍चसहगते  खन्धे पटिच्‍च विचिकिच्छासहगतो उद्धच्‍चसहगतो मोहो। (१)

नोउपादा धम्मं पटिच्‍च उपादा धम्मो उप्पज्‍जति नहेतुपच्‍चया – अहेतुके नोउपादा खन्धे पटिच्‍च उपादा चित्तसमुट्ठानं रूपं; अहेतुकपटिसन्धिक्खणे…पे॰… महाभूते पटिच्‍च उपादा चित्तसमुट्ठानं रूपं कटत्तारूपं उपादारूपं…पे॰… (याव असञ्‍ञसत्ता)। (२)

नोउपादा  धम्मं पटिच्‍च उपादा च नोउपादा च धम्मा उप्पज्‍जन्ति नहेतुपच्‍चया – अहेतुकं नोउपादा एकं खन्धं पटिच्‍च तयो खन्धा उपादा च नोउपादा च चित्तसमुट्ठानं रूपं…पे॰… द्वे खन्धे…पे॰… अहेतुकपटिसन्धिक्खणे…पे॰…। (३)

उपादा च नोउपादा च धम्मं पटिच्‍च नोउपादा धम्मो उप्पज्‍जति नहेतुपच्‍चया – अहेतुकपटिसन्धिक्खणे नोउपादा एकं खन्धञ्‍च वत्थुञ्‍च पटिच्‍च तयो खन्धा…पे॰… द्वे खन्धे च…पे॰…। (१)

नआरम्मणपच्‍चयादि

३७६. नोउपादा धम्मं पटिच्‍च नोउपादा धम्मो उप्पज्‍जति नआरम्मणपच्‍चया – नोउपादा खन्धे पटिच्‍च नोउपादा चित्तसमुट्ठानं रूपं; पटिसन्धिक्खणे…पे॰… एकं महाभूतं…पे॰… (याव असञ्‍ञसत्ता) द्वे महाभूते पटिच्‍च द्वे महाभूता। (१)

नोउपादा धम्मं पटिच्‍च उपादा धम्मो उप्पज्‍जति नआरम्मणपच्‍चया – नोउपादा खन्धे पटिच्‍च उपादा चित्तसमुट्ठानं रूपं; पटिसन्धिक्खणे…पे॰… महाभूते पटिच्‍च उपादा चित्तसमुट्ठानं रूपं कटत्तारूपं उपादारूपं (याव असञ्‍ञसत्ता)। (२)

नोउपादा धम्मं पटिच्‍च उपादा च नोउपादा च धम्मा उप्पज्‍जन्ति नआरम्मणपच्‍चया – नोउपादा खन्धे पटिच्‍च उपादा च नोउपादा च चित्तसमुट्ठानं रूपं; पटिसन्धिक्खणे…पे॰…। (३)

नअधिपतिपच्‍चया पञ्‍च, नअनन्तरपच्‍चया तीणि…पे॰… नउपनिस्सयपच्‍चया पञ्‍च, नपुरेजातपच्‍चया पञ्‍च, नपच्छाजातपच्‍चया पञ्‍च, नआसेवनपच्‍चया पञ्‍च।

नकम्मपच्‍चयो

३७७. नोउपादा  धम्मं पटिच्‍च नोउपादा धम्मो उप्पज्‍जति नकम्मपच्‍चया  – नोउपादा  खन्धे पटिच्‍च सम्पयुत्तका चेतना; बाहिरं आहारसमुट्ठानं उतुसमुट्ठानं…पे॰… द्वे महाभूते पटिच्‍च द्वे महाभूता। (१)

नोउपादा धम्मं पटिच्‍च उपादा धम्मो उप्पज्‍जति नकम्मपच्‍चया – बाहिरे आहारसमुट्ठाने उतुसमुट्ठाने महाभूते पटिच्‍च उपादारूपं। (२)

नोउपादा धम्मं पटिच्‍च उपादा च नोउपादा च धम्मा उप्पज्‍जन्ति नकम्मपच्‍चया – बाहिरं आहारसमुट्ठानं उतुसमुट्ठानं एकं महाभूतं पटिच्‍च तयो महाभूता उपादा च रूपं…पे॰… द्वे महाभूते…पे॰…। (३)

नविपाकपच्‍चयो

३७८. नोउपादा धम्मं पटिच्‍च नोउपादा धम्मो उप्पज्‍जति नविपाकपच्‍चया – नोउपादा एकं खन्धं पटिच्‍च तयो खन्धा नोउपादा च चित्तसमुट्ठानं रूपं…पे॰… द्वे खन्धे…पे॰… एकं महाभूतं…पे॰… (याव असञ्‍ञसत्ता, एवं तीणि नोउपादामूलके)।

नआहारपच्‍चयो

३७९. नोउपादा धम्मं पटिच्‍च नोउपादा धम्मो उप्पज्‍जति नआहारपच्‍चया – बाहिरं उतुसमुट्ठानं असञ्‍ञसत्तानं एकं महाभूतं…पे॰… द्वे महाभूते पटिच्‍च द्वे महाभूता। (१)

नोउपादा धम्मं पटिच्‍च उपादा धम्मो उप्पज्‍जति नआहारपच्‍चया – बाहिरं उतुसमुट्ठानं असञ्‍ञसत्तानं महाभूते पटिच्‍च उपादारूपं। (२)

नोउपादा धम्मं पटिच्‍च उपादा च नोउपादा च धम्मा उप्पज्‍जन्ति नआहारपच्‍चया – बाहिरं उतुसमुट्ठानं असञ्‍ञसत्तानं एकं महाभूतं पटिच्‍च तयो महाभूता उपादा च रूपं…पे॰… द्वे महाभूते…पे॰…। (३)

नइन्द्रियपच्‍चयो

३८०. नोउपादा  धम्मं पटिच्‍च नोउपादा धम्मो उप्पज्‍जति नइन्द्रियपच्‍चया – बाहिरं आहारसमुट्ठानं उतुसमुट्ठानं एकं महाभूतं…पे॰…। (१)

नोउपादा  धम्मं पटिच्‍च उपादा धम्मो उप्पज्‍जति नइन्द्रियपच्‍चया – बाहिरे आहारसमुट्ठाने उतुसमुट्ठाने असञ्‍ञसत्तानं महाभूते पटिच्‍च रूपजीवितिन्द्रियं।

नोउपादा धम्मं पटिच्‍च उपादा च नोउपादा च धम्मा उप्पज्‍जन्ति नइन्द्रियपच्‍चया – बाहिरं आहारसमुट्ठानं उतुसमुट्ठानं एकं महाभूतं…पे॰…। (३)

नझानपच्‍चयादि

३८१. नोउपादा धम्मं पटिच्‍च नोउपादा धम्मो उप्पज्‍जति नझानपच्‍चया – पञ्‍चविञ्‍ञाणसहगतं एकं खन्धं पटिच्‍च तयो खन्धा…पे॰… द्वे खन्धे…पे॰… बाहिरं आहारसमुट्ठानं उतुसमुट्ठानं असञ्‍ञसत्तानं…पे॰… द्वे महाभूते पटिच्‍च द्वे महाभूता। (१)

नोउपादा धम्मं पटिच्‍च उपादा धम्मो उप्पज्‍जति नझानपच्‍चया – बाहिरे आहारसमुट्ठाने उतुसमुट्ठाने असञ्‍ञसत्तानं महाभूते पटिच्‍च उपादा कटत्तारूपं। (२)

नोउपादा धम्मं पटिच्‍च उपादा च नोउपादा च धम्मा उप्पज्‍जन्ति नझानपच्‍चया – बाहिरं आहारसमुट्ठानं उतुसमुट्ठानं असञ्‍ञसत्तानं एकं महाभूतं पटिच्‍च तयो महाभूता…पे॰… द्वे महाभूते…पे॰… महाभूते पटिच्‍च उपादा कटत्तारूपं उपादारूपं। (३)

उपादा धम्मं पटिच्‍च नोउपादा धम्मो उप्पज्‍जति नमग्गपच्‍चया पञ्‍च… नसम्पयुत्तपच्‍चया… तीणि।

नविप्पयुत्तपच्‍चयादि

३८२. नोउपादा  धम्मं पटिच्‍च नोउपादा धम्मो उप्पज्‍जति नविप्पयुत्तपच्‍चया – अरूपे नोउपादा एकं खन्धं पटिच्‍च तयो खन्धा…पे॰… द्वे खन्धे…पे॰… बाहिरं आहारसमुट्ठानं उतुसमुट्ठानं असञ्‍ञसत्तानं एकं महाभूतं…पे॰…। (१)

नोउपादा धम्मं पटिच्‍च उपादा धम्मो उप्पज्‍जति नविप्पयुत्तपच्‍चया – बाहिरे आहारसमुट्ठाने  उतुसमुट्ठाने असञ्‍ञसत्तानं महाभूते पटिच्‍च उपादा कटत्तारूपं, उपादारूपं। (२)

नोउपादा  धम्मं पटिच्‍च उपादा च नोउपादा च धम्मा उप्पज्‍जन्ति नविप्पयुत्तपच्‍चया – बाहिरं आहारसमुट्ठानं उतुसमुट्ठानं एकं महाभूतं पटिच्‍च तयो महाभूता उपादा च रूपं…पे॰… द्वे महाभूते पटिच्‍च द्वे महाभूता उपादा च रूपं, असञ्‍ञसत्तानं एकं महाभूतं पटिच्‍च तयो महाभूता कटत्ता च रूपं उपादारूपं…पे॰… द्वे महाभूते पटिच्‍च द्वे महाभूता कटत्ता च रूपं उपादारूपं… नोनत्थिपच्‍चया… नोविगतपच्‍चया। (३)

२. पच्‍चयपच्‍चनीयं

२. सङ्ख्यावारो

सुद्धं

३८३. नहेतुया पञ्‍च, नआरम्मणे तीणि, नअधिपतिया पञ्‍च, नअनन्तरे तीणि, नसमनन्तरे तीणि, नअञ्‍ञमञ्‍ञे तीणि, नउपनिस्सये तीणि, नपुरेजाते पञ्‍च, नपच्छाजाते पञ्‍च, नआसेवने पञ्‍च, नकम्मे तीणि, नविपाके तीणि, नआहारे तीणि, नइन्द्रिये तीणि, नझाने तीणि, नमग्गे पञ्‍च, नसम्पयुत्ते तीणि, नविप्पयुत्ते तीणि, नोनत्थिया तीणि, नोविगते तीणि।

३. पच्‍चयानुलोमपच्‍चनीयं

३८४. हेतुपच्‍चया नआरम्मणे तीणि, नअधिपतिया पञ्‍च…पे॰… नकम्मे  एकं, नविपाके तीणि…पे॰… नसम्पयुत्ते तीणि, नविप्पयुत्ते एकं, नोनत्थिया तीणि, नोविगते तीणि।

४. पच्‍चयपच्‍चनीयानुलोमं

३८५. नहेतुपच्‍चया  आरम्मणे तीणि, अनन्तरे तीणि, समनन्तरे तीणि, सहजाते पञ्‍च, अञ्‍ञमञ्‍ञे पञ्‍च, निस्सये पञ्‍च, उपनिस्सये तीणि, पुरेजाते एकं, आसेवने एकं…पे॰… मग्गे एकं…पे॰… अविगते पञ्‍च।

२. सहजातवारो

(सहजातवारो पटिच्‍चवारसदिसो।)

३. पच्‍चयवारो

१. पच्‍चयानुलोमं

१. विभङ्गवारो

हेतुपच्‍चयो

३८६. उपादा  धम्मं पच्‍चया नोउपादा धम्मो उप्पज्‍जति हेतुपच्‍चया – वत्थुं पच्‍चया नोउपादा खन्धा; पटिसन्धिक्खणे…पे॰…। (१)

नोउपादा धम्मं पच्‍चया नोउपादा धम्मो उप्पज्‍जति हेतुपच्‍चया… तीणि (नोउपादामूलके तीणिपि पटिच्‍चसदिसा, निन्‍नानाकरणा)। (३)

उपादा च नोउपादा च धम्मं पच्‍चया नोउपादा धम्मो उप्पज्‍जति हेतुपच्‍चया – नोउपादा एकं खन्धञ्‍च वत्थुञ्‍च पच्‍चया तयो खन्धा…पे॰… द्वे खन्धे च…पे॰… पटिसन्धिक्खणे…पे॰…। (१)

आरम्मणपच्‍चयो

३८७. उपादा  धम्मं पच्‍चया नोउपादा धम्मो उप्पज्‍जति आरम्मणपच्‍चया – चक्खायतनं पच्‍चया चक्खुविञ्‍ञाणं…पे॰… कायायतनं पच्‍चया कायविञ्‍ञाणं, वत्थुं पच्‍चया नोउपादा खन्धा; पटिसन्धिक्खणे…पे॰…। (१)

नोउपादा धम्मं पच्‍चया नोउपादा धम्मो उप्पज्‍जति आरम्मणपच्‍चया… एकं (पटिच्‍चसदिसं)। (१)

उपादा धम्मञ्‍च नोउपादा धम्मञ्‍च धम्मं पच्‍चया नोउपादा धम्मो उप्पज्‍जति आरम्मणपच्‍चया – चक्खुविञ्‍ञाणसहगतं  एकं खन्धञ्‍च चक्खायतनञ्‍च पच्‍चया तयो खन्धा…पे॰… द्वे खन्धे च…पे॰… कायविञ्‍ञाणसहगतं…पे॰… नोउपादा एकं खन्धञ्‍च वत्थुञ्‍च पच्‍चया तयो खन्धा…पे॰… द्वे खन्धे च…पे॰… पटिसन्धिक्खणे…पे॰… (संखित्तं)। (१)

१. पच्‍चयानुलोमं

२. सङ्ख्यावारो

सुद्धं

३८८. हेतुया पञ्‍च, आरम्मणे तीणि, अधिपतिया पञ्‍च, अनन्तरे तीणि, समनन्तरे तीणि, सहजाते पञ्‍च, अञ्‍ञमञ्‍ञे पञ्‍च, निस्सये पञ्‍च, उपनिस्सये तीणि, पुरेजाते तीणि, आसेवने तीणि, कम्मे पञ्‍च…पे॰… अविगते पञ्‍च (एवं गणेतब्बं)।

२. पच्‍चयपच्‍चनीयं

१. विभङ्गवारो

नहेतुपच्‍चयादि

३८९. उपादा  धम्मं पच्‍चया नोउपादा धम्मो उप्पज्‍जति नहेतुपच्‍चया – चक्खायतनं पच्‍चया चक्खुविञ्‍ञाणं…पे॰… कायायतनं पच्‍चया कायविञ्‍ञाणं, वत्थुं पच्‍चया अहेतुका नोउपादा खन्धा; अहेतुकपटिसन्धिक्खणे…पे॰… वत्थुं पच्‍चया विचिकिच्छासहगतो उद्धच्‍चसहगतो मोहो। (१)

नोउपादा धम्मं पच्‍चया नोउपादा धम्मो उप्पज्‍जति नहेतुपच्‍चया – अहेतुकं नोउपादा एकं खन्धं पच्‍चया तयो खन्धा नोउपादा च चित्तसमुट्ठानं रूपं…पे॰… द्वे खन्धे…पे॰… अहेतुकपटिसन्धिक्खणे…पे॰… एकं महाभूतं…पे॰… (याव असञ्‍ञसत्ता) विचिकिच्छासहगते उद्धच्‍चसहगते खन्धे पच्‍चया विचिकिच्छासहगतो उद्धच्‍चसहगतो मोहो (तीणिपि पटिच्‍चसदिसा, निन्‍नानाकरणा)। (३)

उपादा च नोउपादा च धम्मं पच्‍चया नोउपादा धम्मो उप्पज्‍जति नहेतुपच्‍चया – चक्खुविञ्‍ञाणसहगतं एकं खन्धञ्‍च चक्खायतनञ्‍च पच्‍चया तयो खन्धा…पे॰… द्वे  खन्धे च…पे॰… कायविञ्‍ञाणसहगतं…पे॰… अहेतुकं नोउपादा एकं खन्धञ्‍च वत्थुञ्‍च पच्‍चया तयो खन्धा…पे॰… द्वे खन्धे च…पे॰… पटिसन्धिक्खणे…पे॰… विचिकिच्छासहगते उद्धच्‍चसहगते खन्धे च वत्थुञ्‍च पच्‍चया विचिकिच्छासहगतो उद्धच्‍चसहगतो मोहो। (१)

नआरम्मणपच्‍चया तीणि, नआसेवनपच्‍चया पञ्‍च।

नकम्मपच्‍चयादि

३९०. उपादा धम्मं पच्‍चया नोउपादा धम्मो उप्पज्‍जति नकम्मपच्‍चया – वत्थुं पच्‍चया नोउपादा चेतना। (१)

नोउपादा  धम्मं पच्‍चया नोउपादा धम्मो उप्पज्‍जति नकम्मपच्‍चया – नोउपादा खन्धे पच्‍चया सम्पयुत्तका चेतना; बाहिरं आहारसमुट्ठानं उतुसमुट्ठानं…पे॰… द्वे महाभूते पच्‍चया द्वे महाभूता। (१)

नोउपादा धम्मं पच्‍चया उपादा धम्मो उप्पज्‍जति नकम्मपच्‍चया – बाहिरे आहारसमुट्ठाने उतुसमुट्ठाने महाभूते पच्‍चया उपादारूपं। (२)

नोउपादा  धम्मं पच्‍चया उपादा च नोउपादा च धम्मा उप्पज्‍जन्ति नकम्मपच्‍चया – बाहिरं आहारसमुट्ठानं उतुसमुट्ठानं एकं महाभूतं पच्‍चया तयो महाभूता उपादा च रूपं…पे॰… द्वे महाभूते…पे॰…। (३)

उपादा च नोउपादा च धम्मं पच्‍चया नोउपादा धम्मो उप्पज्‍जति नकम्मपच्‍चया – नोउपादा खन्धे च वत्थुञ्‍च पच्‍चया नोउपादा चेतना। (१)

नविपाकपच्‍चया पञ्‍च, नआहारपच्‍चया तीणि, नइन्द्रियपच्‍चया तीणि।

नझानपच्‍चयादि

३९१. उपादा धम्मं पच्‍चया नोउपादा धम्मो उप्पज्‍जति नझानपच्‍चया  – चक्खायतनं पच्‍चया चक्खुविञ्‍ञाणं…पे॰… कायायतनं पच्‍चया कायविञ्‍ञाणं। (१)

नोउपादा धम्मं पच्‍चया नोउपादा धम्मो उप्पज्‍जति नझानपच्‍चया – पञ्‍चविञ्‍ञाणसहगतं एकं खन्धं पच्‍चया तयो खन्धा…पे॰… द्वे खन्धे…पे॰… बाहिरं आहारसमुट्ठानं उतुसमुट्ठानं असञ्‍ञसत्तानं…पे॰… द्वे महाभूते पच्‍चया द्वे महाभूता। (१)

नोउपादा धम्मं पच्‍चया उपादा धम्मो उप्पज्‍जति नझानपच्‍चया – बाहिरे आहारसमुट्ठाने उतुसमुट्ठाने असञ्‍ञसत्तानं महाभूते पच्‍चया उपादा कटत्तारूपं। (२)

नोउपादा  धम्मं पच्‍चया उपादा च नोउपादा च धम्मा उप्पज्‍जन्ति नझानपच्‍चया – बाहिरं आहारसमुट्ठानं उतुसमुट्ठानं असञ्‍ञसत्तानं एकं महाभूतं पच्‍चया तयो महाभूता उपादा च कटत्तारूपं…पे॰… द्वे…पे॰…। (३)

उपादा च नोउपादा च धम्मं पच्‍चया नोउपादा धम्मो उप्पज्‍जति नझानपच्‍चया – चक्खुविञ्‍ञाणसहगतं एकं खन्धञ्‍च चक्खायतनञ्‍च पच्‍चया तयो खन्धा…पे॰… द्वे खन्धे च…पे॰…। (१)

नमग्गपच्‍चया पञ्‍च, नसम्पयुत्तपच्‍चया तीणि, नविप्पयुत्तपच्‍चया तीणि, नोनत्थिपच्‍चया तीणि, नोविगतपच्‍चया तीणि।

२. पच्‍चयपच्‍चनीयं

२. सङ्ख्यावारो

सुद्धं

३९२. नहेतुया  पञ्‍च, नआरम्मणे तीणि, नअधिपतिया पञ्‍च…पे॰… नकम्मे पञ्‍च, नविपाके पञ्‍च, नआहारे तीणि, नइन्द्रिये तीणि, नझाने पञ्‍च, नमग्गे पञ्‍च, नसम्पयुत्ते तीणि, नविप्पयुत्ते तीणि, नोनत्थिया तीणि, नोविगते तीणि।

४. निस्सयवारो

(एवं  इतरे द्वे गणनापि निस्सयवारोपि कातब्बो।)

५. संसट्ठवारो

१-४. पच्‍चयानुलोमादि

३९३. नोउपादा  धम्मं संसट्ठो नोउपादा धम्मो उप्पज्‍जति हेतुपच्‍चया – नोउपादा एकं खन्धं संसट्ठा तयो खन्धा…पे॰… द्वे खन्धे संसट्ठा द्वे खन्धा; पटिसन्धिक्खणे…पे॰… (संखित्तं)।

हेतुया एकं, आरम्मणे एकं, अधिपतिया एकं (सब्बत्थ एकं), अविगते एकं।

अनुलोमं।

नोउपादा धम्मं संसट्ठो नोउपादा धम्मो उप्पज्‍जति नहेतुपच्‍चया – अहेतुकं नोउपादा एकं खन्धं संसट्ठा तयो खन्धा…पे॰… द्वे खन्धे…पे॰… अहेतुकपटिसन्धिक्खणे…पे॰… विचिकिच्छासहगते उद्धच्‍चसहगते खन्धे संसट्ठो विचिकिच्छासहगतो उद्धच्‍चसहगतो मोहो (संखित्तं)।

नहेतुया एकं, नअधिपतिया एकं, नपुरेजाते एकं, नपच्छाजाते एकं, नआसेवने एकं, नकम्मे एकं, नविपाके एकं, नझाने एकं, नमग्गे एकं, नविप्पयुत्ते एकं।

पच्‍चनीयं।

६. सम्पयुत्तवारो

(इतरे द्वे गणनापि सम्पयुत्तवारोपि कातब्बो।)

७. पञ्हावारो

१. पच्‍चयानुलोमं

१. विभङ्गवारो

हेतुपच्‍चयो

३९४. नोउपादा  धम्मो नोउपादा धम्मस्स हेतुपच्‍चयेन पच्‍चयो – नोउपादा हेतू सम्पयुत्तकानं खन्धानं नोउपादा च चित्तसमुट्ठानानं रूपानं हेतुपच्‍चयेन पच्‍चयो; पटिसन्धिक्खणे…पे॰…। (१)

नोउपादा धम्मो उपादा धम्मस्स हेतुपच्‍चयेन पच्‍चयो – नोउपादा  हेतू उपादा चित्तसमुट्ठानानं रूपानं हेतुपच्‍चयेन पच्‍चयो; पटिसन्धिक्खणे…पे॰…। (२)

नोउपादा धम्मो उपादा च नोउपादा च धम्मस्स हेतुपच्‍चयेन पच्‍चयो – नोउपादा हेतू सम्पयुत्तकानं खन्धानं उपादा च नोउपादा च चित्तसमुट्ठानानं रूपानं हेतुपच्‍चयेन पच्‍चयो; पटिसन्धिक्खणे…पे॰…। (३)

आरम्मणपच्‍चयो

३९५. उपादा धम्मो नोउपादा धम्मस्स आरम्मणपच्‍चयेन पच्‍चयो – चक्खुं…पे॰… कायं… रूपे…पे॰… रसे वत्थुं अनिच्‍चतो…पे॰… दोमनस्सं उप्पज्‍जति; दिब्बेन चक्खुना रूपं पस्सति, दिब्बाय सोतधातुया सद्दं सुणाति। रूपायतनं चक्खुविञ्‍ञाणस्स…पे॰… रसायतनं जिव्हाविञ्‍ञाणस्स आरम्मणपच्‍चयेन पच्‍चयो, उपादा खन्धा इद्धिविधञाणस्स, पुब्बेनिवासानुस्सतिञाणस्स, अनागतंसञाणस्स, आवज्‍जनाय आरम्मणपच्‍चयेन पच्‍चयो। (१)

नोउपादा धम्मो नोउपादा धम्मस्स आरम्मणपच्‍चयेन पच्‍चयो – दानं…पे॰… सीलं …पे॰… उपोसथकम्मं कत्वा तं पच्‍चवेक्खति, अस्सादेति अभिनन्दति, तं आरब्भ रागो उप्पज्‍जति…पे॰… दोमनस्सं उप्पज्‍जति; पुब्बे…पे॰… झाना…पे॰… अरिया मग्गा वुट्ठहित्वा मग्गं पच्‍चवेक्खन्ति, फलं…पे॰… निब्बानं…पे॰… निब्बानं गोत्रभुस्स, वोदानस्स, मग्गस्स, फलस्स, आवज्‍जनाय आरम्मणपच्‍चयेन पच्‍चयो। अरिया पहीने किलेसे पच्‍चवेक्खन्ति, विक्खम्भिते किलेसे…पे॰… पुब्बे…पे॰… फोट्ठब्बे नोउपादा खन्धे अनिच्‍चतो…पे॰… दोमनस्सं उप्पज्‍जति; चेतोपरियञाणेन  नोउपादाचित्तसमङ्गिस्स चित्तं जानाति, आकासानञ्‍चायतनं विञ्‍ञाणञ्‍चायतनस्स…पे॰… आकिञ्‍चञ्‍ञायतनं नेवसञ्‍ञानासञ्‍ञायतनस्स…पे॰… फोट्ठब्बायतनं कायविञ्‍ञाणस्स आरम्मणपच्‍चयेन पच्‍चयो; नोउपादा खन्धा इद्धिविधञाणस्स, चेतोपरियञाणस्स, पुब्बेनिवासानुस्सतिञाणस्स, यथाकम्मूपगञाणस्स, अनागतंसञाणस्स, आवज्‍जनाय आरम्मणपच्‍चयेन पच्‍चयो। (१)

अधिपतिपच्‍चयो

३९६. उपादा धम्मो नोउपादा धम्मस्स अधिपतिपच्‍चयेन पच्‍चयो। आरम्मणाधिपति – चक्खुं…पे॰… कायं… रूपे…पे॰… रसे वत्थुं गरुं कत्वा अस्सादेति अभिनन्दति, तं गरुं कत्वा रागो उप्पज्‍जति, दिट्ठि उप्पज्‍जति। (१)

नोउपादा धम्मो नोउपादा धम्मस्स अधिपतिपच्‍चयेन पच्‍चयो – आरम्मणाधिपति, सहजाताधिपति। आरम्मणाधिपति – दानं…पे॰… सीलं…पे॰… उपोसथकम्मं कत्वा तं गरुं कत्वा पच्‍चवेक्खति अस्सादेति अभिनन्दति, तं गरुं कत्वा रागो उप्पज्‍जति, दिट्ठि उप्पज्‍जति। पुब्बे सुचिण्णानि…पे॰… झाना वुट्ठहित्वा झानं…पे॰… अरिया मग्गा वुट्ठहित्वा मग्गं गरुं कत्वा…पे॰… फलं…पे॰… निब्बानं गरुं कत्वा पच्‍चवेक्खन्ति। निब्बानं गोत्रभुस्स, वोदानस्स, मग्गस्स, फलस्स अधिपतिपच्‍चयेन पच्‍चयो; फोट्ठब्बे नोउपादा खन्धे गरुं कत्वा अस्सादेति अभिनन्दति, तं गरुं कत्वा रागो उप्पज्‍जति, दिट्ठि उप्पज्‍जति। सहजाताधिपति – नोउपादाधिपति सम्पयुत्तकानं खन्धानं नोउपादा च चित्तसमुट्ठानानं रूपानं अधिपतिपच्‍चयेन पच्‍चयो। (१)

नोउपादा  धम्मो उपादा  धम्मस्स अधिपतिपच्‍चयेन पच्‍चयो। सहजाताधिपति – नोउपादाधिपति उपादा चित्तसमुट्ठानानं रूपानं अधिपतिपच्‍चयेन पच्‍चयो। (२)

नोउपादा धम्मो उपादा च नोउपादा च धम्मस्स अधिपतिपच्‍चयेन पच्‍चयो। सहजाताधिपति – नोउपादाधिपति सम्पयुत्तकानं खन्धानं उपादा च नोउपादा च चित्तसमुट्ठानानं रूपानं अधिपतिपच्‍चयेन पच्‍चयो। (३)

अनन्तरपच्‍चयादि

३९७. नोउपादा  धम्मो नोउपादा धम्मस्स अनन्तरपच्‍चयेन पच्‍चयो – पुरिमा पुरिमा नोउपादा खन्धा पच्छिमानं पच्छिमानं नोउपादा खन्धानं अनन्तरपच्‍चयेन पच्‍चयो; अनुलोमं गोत्रभुस्स…पे॰… फलसमापत्तिया अनन्तरपच्‍चयेन पच्‍चयो। (१)

समनन्तरपच्‍चयेन पच्‍चयो… सहजातपच्‍चयेन पच्‍चयो (पटिच्‍चसदिसं)… अञ्‍ञमञ्‍ञपच्‍चयेन पच्‍चयो (पटिच्‍चसदिसं)… निस्सयपच्‍चयेन पच्‍चयो (पच्‍चयवारे निस्सयसदिसं)।

उपनिस्सयपच्‍चयो

३९८. उपादा धम्मो नोउपादा धम्मस्स उपनिस्सयपच्‍चयेन पच्‍चयो – आरम्मणूपनिस्सयो, पकतूपनिस्सयो…पे॰…। पकतूपनिस्सयो – चक्खुसम्पदं…पे॰… कायसम्पदं… वण्णसम्पदं… सद्दसम्पदं… गन्धसम्पदं… रससम्पदं… भोजनं उपनिस्साय दानं देति…पे॰… सङ्घं भिन्दति, चक्खुसम्पदा…पे॰… कायसम्पदा… वण्णसम्पदा… सद्दसम्पदा… गन्धसम्पदा… रससम्पदा… भोजनं सद्धाय…पे॰… फलसमापत्तिया उपनिस्सयपच्‍चयेन पच्‍चयो। (१)

नोउपादा धम्मो नोउपादा धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो – सद्धं उपनिस्साय दानं देति…पे॰… समापत्तिं उप्पादेति, मानं जप्पेति, दिट्ठिं गण्हाति; सीलं…पे॰… पञ्‍ञं… रागं …पे॰… पत्थनं… कायिकं सुखं… कायिकं दुक्खं… उतुं… सेनासनं उपनिस्साय दानं देति…पे॰… सङ्घं भिन्दति; सद्धा…पे॰… सेनासनं सद्धाय…पे॰… फलसमापत्तिया उपनिस्सयपच्‍चयेन पच्‍चयो। (१)

पुरेजातपच्‍चयो

३९९. उपादा धम्मो नोउपादा धम्मस्स पुरेजातपच्‍चयेन पच्‍चयो – आरम्मणपुरेजातं, वत्थुपुरेजातं। आरम्मणपुरेजातं – चक्खुं…पे॰… वत्थुं अनिच्‍चतो…पे॰… दोमनस्सं उप्पज्‍जति; दिब्बेन चक्खुना रूपं पस्सति, दिब्बाय सोतधातुया सद्दं सुणाति। रूपायतनं चक्खुविञ्‍ञाणस्स…पे॰… रसायतनं  जिव्हाविञ्‍ञाणस्स…पे॰…। वत्थुपुरेजातं – चक्खायतनं चक्खुविञ्‍ञाणस्स…पे॰… कायायतनं…पे॰… वत्थु नोउपादा खन्धानं पुरेजातपच्‍चयेन पच्‍चयो। (१)

नोउपादा धम्मो नोउपादा धम्मस्स पुरेजातपच्‍चयेन पच्‍चयो। आरम्मणपुरेजातं – फोट्ठब्बे अनिच्‍चतो…पे॰… दोमनस्सं उप्पज्‍जति; फोट्ठब्बायतनं कायविञ्‍ञाणस्स पुरेजातपच्‍चयेन पच्‍चयो। (१)

उपादा च नोउपादा च धम्मा नोउपादा धम्मस्स पुरेजातपच्‍चयेन पच्‍चयो – आरम्मणपुरेजातं, वत्थुपुरेजातं। फोट्ठब्बायतनञ्‍च कायायतनञ्‍च कायविञ्‍ञाणस्स पुरेजातपच्‍चयेन पच्‍चयो; फोट्ठब्बायतनञ्‍च वत्थु च नोउपादा खन्धानं पुरेजातपच्‍चयेन पच्‍चयो। (१)

पच्छाजातासेवनपच्‍चया

४००. नोउपादा  धम्मो नोउपादा धम्मस्स पच्छाजातपच्‍चयेन पच्‍चयो – पच्छाजाता नोउपादा खन्धा पुरेजातस्स इमस्स नोउपादा कायस्स पच्छाजातपच्‍चयेन पच्‍चयो। (मूलं पुच्छितब्बं) पच्छाजाता नोउपादा खन्धा पुरेजातस्स इमस्स उपादा कायस्स पच्छाजातपच्‍चयेन पच्‍चयो। (मूलं पुच्छितब्बं) पच्छाजाता नोउपादा खन्धा पुरेजातस्स इमस्स उपादा कायस्स च नोउपादा कायस्स च पच्छाजातपच्‍चयेन पच्‍चयो। (३)

आसेवनपच्‍चयेन पच्‍चयो… एकं।

कम्मपच्‍चयो

४०१. नोउपादा  धम्मो नोउपादा धम्मस्स कम्मपच्‍चयेन पच्‍चयो – सहजाता, नानाक्खणिका। सहजाता – नोउपादा चेतना सम्पयुत्तकानं खन्धानं नोउपादा च चित्तसमुट्ठानानं रूपानं कम्मपच्‍चयेन पच्‍चयो; पटिसन्धिक्खणे…पे॰…। नानाक्खणिका – नोउपादा चेतना विपाकानं खन्धानं नोउपादा च कटत्तारूपानं कम्मपच्‍चयेन पच्‍चयो। (१)

नोउपादा धम्मो उपादा धम्मस्स कम्मपच्‍चयेन पच्‍चयो – सहजाता, नानाक्खणिका। सहजाता – नोउपादा चेतना उपादा चित्तसमुट्ठानानं रूपानं कम्मपच्‍चयेन पच्‍चयो; पटिसन्धिक्खणे…पे॰…। नानाक्खणिका – नोउपादा चेतना उपादा कटत्तारूपानं कम्मपच्‍चयेन पच्‍चयो। (२)

नोउपादा  धम्मो उपादा च नोउपादा च धम्मस्स कम्मपच्‍चयेन पच्‍चयो – सहजाता, नानाक्खणिका। सहजाता – नोउपादा चेतना सम्पयुत्तकानं खन्धानं उपादा  च नोउपादा च चित्तसमुट्ठानानं रूपानं कम्मपच्‍चयेन पच्‍चयो; पटिसन्धिक्खणे…पे॰…। नानाक्खणिका – नोउपादा चेतना विपाकानं खन्धानं उपादा च नोउपादा च कटत्तारूपानं कम्मपच्‍चयेन पच्‍चयो। (३)

विपाकपच्‍चयो

४०२. नोउपादा धम्मो नोउपादा धम्मस्स विपाकपच्‍चयेन पच्‍चयो – विपाको नोउपादा एको खन्धो तिण्णन्‍नं खन्धानं…पे॰… द्वे खन्धा…पे॰… पटिसन्धिक्खणे…पे॰… तीणि।

आहारपच्‍चयो

४०३. उपादा धम्मो उपादा धम्मस्स आहारपच्‍चयेन पच्‍चयो – कबळीकारो आहारो इमस्स उपादा कायस्स आहारपच्‍चयेन पच्‍चयो। (मूलं पुच्छितब्बं) कबळीकारो आहारो इमस्स नोउपादा कायस्स आहारपच्‍चयेन पच्‍चयो। (मूलं पुच्छितब्बं) कबळीकारो आहारो इमस्स उपादा कायस्स च नोउपादा कायस्स च आहारपच्‍चयेन पच्‍चयो। (३)

नोउपादा  धम्मो नोउपादा धम्मस्स आहारपच्‍चयेन पच्‍चयो – नोउपादा आहारा सम्पयुत्तकानं खन्धानं नोउपादा च चित्तसमुट्ठानानं रूपानं आहारपच्‍चयेन पच्‍चयो; पटिसन्धिक्खणे…पे॰… (नोउपादामूलके तीणि, पटिसन्धिक्खणे तीणिपि कातब्बा)। (३)

इन्द्रियपच्‍चयो

४०४. उपादा धम्मो उपादा धम्मस्स इन्द्रियपच्‍चयेन पच्‍चयो – रूपजीवितिन्द्रियं उपादा कटत्तारूपानं इन्द्रियपच्‍चयेन पच्‍चयो। (मूलं कातब्बं) चक्खुन्द्रियं चक्खुविञ्‍ञाणस्स…पे॰… कायिन्द्रियं  कायविञ्‍ञाणस्स रूपजीवितिन्द्रियं नोउपादा कटत्तारूपानं इन्द्रियपच्‍चयेन पच्‍चयो। (मूलं कातब्बं) रूपजीवितिन्द्रियं उपादा च नोउपादा च कटत्तारूपानं इन्द्रियपच्‍चयेन पच्‍चयो। (३)

नोउपादा  धम्मो नोउपादा धम्मस्स इन्द्रियपच्‍चयेन पच्‍चयो… तीणि; पटिसन्धिक्खणे…पे॰…।

उपादा च नोउपादा च धम्मा नोउपादा धम्मस्स इन्द्रियपच्‍चयेन पच्‍चयो – चक्खुन्द्रियञ्‍च चक्खुविञ्‍ञाणञ्‍च चक्खुविञ्‍ञाणसहगतानं खन्धानं इन्द्रियपच्‍चयेन पच्‍चयो…पे॰… कायिन्द्रियञ्‍च…पे॰…।

झानपच्‍चयादि

४०५. नो उपादा धम्मो नोउपादा धम्मस्स झानपच्‍चयेन पच्‍चयो… तीणि, मग्गपच्‍चयेन पच्‍चयो… तीणि; पटिसन्धिक्खणे…पे॰… सम्पयुत्तपच्‍चयेन पच्‍चयो… एकं।

विप्पयुत्तपच्‍चयो

४०६. उपादा धम्मो नोउपादा धम्मस्स विप्पयुत्तपच्‍चयेन पच्‍चयो – सहजातं, पुरेजातं। सहजातं – पटिसन्धिक्खणे वत्थु नोउपादा खन्धानं विप्पयुत्तपच्‍चयेन पच्‍चयो। पुरेजातं  – चक्खायतनं चक्खुविञ्‍ञाणस्स…पे॰… कायायतनं…पे॰… वत्थु नोउपादा खन्धानं विप्पयुत्तपच्‍चयेन पच्‍चयो। (१)

नोउपादा धम्मो नोउपादा धम्मस्स विप्पयुत्तपच्‍चयेन पच्‍चयो – सहजातं, पच्छाजातं। सहजाता – नोउपादा खन्धा नोउपादा चित्तसमुट्ठानानं रूपानं विप्पयुत्तपच्‍चयेन पच्‍चयो; पटिसन्धिक्खणे नोउपादा खन्धा नोउपादा कटत्तारूपानं विप्पयुत्तपच्‍चयेन पच्‍चयो। पच्छाजाता – नोउपादा खन्धा पुरेजातस्स इमस्स नोउपादा कायस्स विप्पयुत्तपच्‍चयेन पच्‍चयो। (१)

नोउपादा धम्मो उपादा धम्मस्स विप्पयुत्तपच्‍चयेन पच्‍चयो – सहजातं, पच्छाजातं। सहजाता – नोउपादा खन्धा उपादा चित्तसमुट्ठानानं रूपानं विप्पयुत्तपच्‍चयेन पच्‍चयो; पटिसन्धिक्खणे…पे॰…। पच्छाजाता – नोउपादा खन्धा पुरेजातस्स इमस्स उपादा कायस्स विप्पयुत्तपच्‍चयेन पच्‍चयो। (२)

नोउपादा धम्मो उपादा धम्मस्स च नोउपादा धम्मस्स च विप्पयुत्तपच्‍चयेन पच्‍चयो – सहजातं, पच्छाजातं। सहजाता – नोउपादा खन्धा उपादा  च नोउपादा च चित्तसमुट्ठानानं रूपानं विप्पयुत्तपच्‍चयेन पच्‍चयो; पटिसन्धिक्खणे…पे॰…। पच्छाजाता – नोउपादा खन्धा पुरेजातस्स इमस्स उपादा कायस्स च नोउपादा कायस्स च विप्पयुत्तपच्‍चयेन पच्‍चयो। (३)

अत्थिपच्‍चयो

४०७. उपादा धम्मो उपादा धम्मस्स अत्थिपच्‍चयेन पच्‍चयो – आहारं, इन्द्रियं। कबळीकारो आहारो इमस्स उपादा कायस्स अत्थिपच्‍चयेन पच्‍चयो; रूपजीवितिन्द्रियं उपादा कटत्तारूपानं अत्थिपच्‍चयेन पच्‍चयो। (१)

उपादा धम्मो नोउपादा धम्मस्स अत्थिपच्‍चयेन पच्‍चयो – सहजातं, पुरेजातं, आहारं, इन्द्रियं। सहजातं – पटिसन्धिक्खणे वत्थु नोउपादा खन्धानं अत्थिपच्‍चयेन पच्‍चयो। पुरेजातं  – चक्खुं अनिच्‍चतो…पे॰… (संखित्तं। पुरेजातसदिसं निन्‍नानाकरणं)। कबळीकारो आहारो इमस्स नोउपादा कायस्स अत्थिपच्‍चयेन पच्‍चयो; रूपजीवितिन्द्रियं नोउपादा कटत्तारूपानं अत्थिपच्‍चयेन  पच्‍चयो। (२)

उपादा धम्मो उपादा धम्मस्स च नोउपादा धम्मस्स च अत्थिपच्‍चयेन पच्‍चयो – आहारं, इन्द्रियं। कबळीकारो आहारो इमस्स उपादा कायस्स च नोउपादा कायस्स च अत्थिपच्‍चयेन पच्‍चयो; रूपजीवितिन्द्रियं उपादा च नोउपादा च कटत्तारूपानं अत्थिपच्‍चयेन पच्‍चयो। (३)

४०८. नोउपादा धम्मो नोउपादा धम्मस्स अत्थिपच्‍चयेन पच्‍चयो – सहजातं, पुरेजातं, पच्छाजातं। सहजातो – नोउपादा एको खन्धो तिण्णन्‍नं खन्धानं नोउपादा च चित्तसमुट्ठानानं रूपानं अत्थिपच्‍चयेन पच्‍चयो…पे॰… द्वे खन्धा…पे॰… पटिसन्धिक्खणे…पे॰… एकं महाभूतं तिण्णन्‍नं महाभूतानं अत्थिपच्‍चयेन पच्‍चयो …पे॰… द्वे महाभूता द्विन्‍नं महाभूतानं अत्थिपच्‍चयेन पच्‍चयो (याव असञ्‍ञसत्ता)। पुरेजातं – फोट्ठब्बे अनिच्‍चतो…पे॰… दोमनस्सं उप्पज्‍जति। फोट्ठब्बायतनं कायविञ्‍ञाणस्स अत्थिपच्‍चयेन पच्‍चयो। पच्छाजाता – नोउपादा खन्धा पुरेजातस्स इमस्स नोउपादा कायस्स अत्थिपच्‍चयेन पच्‍चयो। (१)

नोउपादा धम्मो उपादा धम्मस्स अत्थिपच्‍चयेन पच्‍चयो – सहजातं, पच्छाजातं। सहजाता – नोउपादा खन्धा उपादा चित्तसमुट्ठानानं रूपानं  अत्थिपच्‍चयेन पच्‍चयो; पटिसन्धिक्खणे…पे॰…। पच्छाजाता – नोउपादा खन्धा पुरेजातस्स इमस्स उपादा कायस्स अत्थिपच्‍चयेन पच्‍चयो। (२)

नोउपादा धम्मो उपादा च नोउपादा च धम्मस्स अत्थिपच्‍चयेन पच्‍चयो – सहजातं, पच्छाजातं। सहजातो – नोउपादा एको खन्धो  तिण्णन्‍नं खन्धानं उपादा च नोउपादा च चित्तसमुट्ठानानं रूपानं अत्थिपच्‍चयेन पच्‍चयो; द्वे खन्धा…पे॰… पटिसन्धिक्खणे…पे॰…। पच्छाजाता – नोउपादा खन्धा पुरेजातस्स इमस्स उपादा कायस्स च नोउपादा कायस्स च अत्थिपच्‍चयेन पच्‍चयो। (३)

४०९. उपादा  च नोउपादा च धम्मा उपादा धम्मस्स अत्थिपच्‍चयेन पच्‍चयो – पच्छाजातं, आहारं, इन्द्रियं। पच्छाजाता – नोउपादा खन्धा च कबळीकारो आहारो च इमस्स उपादा कायस्स अत्थिपच्‍चयेन पच्‍चयो। पच्छाजाता – नोउपादा खन्धा च रूपजीवितिन्द्रियञ्‍च उपादा कटत्तारूपानं अत्थिपच्‍चयेन पच्‍चयो। (१)

उपादा च नोउपादा च धम्मा नोउपादा धम्मस्स अत्थिपच्‍चयेन पच्‍चयो – सहजातं, पुरेजातं, पच्छाजातं, आहारं, इन्द्रियं। सहजातो – चक्खुविञ्‍ञाणसहगतो एको खन्धो च चक्खायतनञ्‍च तिण्णन्‍नं खन्धानं अत्थिपच्‍चयेन पच्‍चयो…पे॰… द्वे खन्धा च…पे॰… नोउपादा एको खन्धो च वत्थु च तिण्णन्‍नं खन्धानं अत्थिपच्‍चयेन पच्‍चयो…पे॰… द्वे खन्धा च…पे॰… पटिसन्धिक्खणे नोउपादा एको खन्धो च वत्थु च तिण्णन्‍नं खन्धानं अत्थिपच्‍चयेन पच्‍चयो…पे॰… द्वे खन्धा च…पे॰…। पुरेजातं – फोट्ठब्बायतनञ्‍च कायायतनञ्‍च कायविञ्‍ञाणस्स अत्थिपच्‍चयेन पच्‍चयो। फोट्ठब्बायतनञ्‍च वत्थु च नोउपादा खन्धानं अत्थिपच्‍चयेन पच्‍चयो। पच्छाजाता – नोउपादा खन्धा च कबळीकारो आहारो च इमस्स नोउपादा कायस्स अत्थिपच्‍चयेन पच्‍चयो। पच्छाजाता – नोउपादा  खन्धा च रूपजीवितिन्द्रियञ्‍च नोउपादा कटत्तारूपानं अत्थिपच्‍चयेन पच्‍चयो। (२)

उपादा च नोउपादा च धम्मा उपादा धम्मस्स च नोउपादा धम्मस्स च अत्थिपच्‍चयेन पच्‍चयो – पच्छाजातं, आहारं, इन्द्रियं। पच्छाजाता – नोउपादा खन्धा च कबळीकारो आहारो च इमस्स उपादा कायस्स च नोउपादा कायस्स च अत्थिपच्‍चयेन पच्‍चयो। पच्छाजाता  – नोउपादा खन्धा च रूपजीवितिन्द्रियञ्‍च उपादा च नोउपादा च कटत्तारूपानं अत्थिपच्‍चयेन पच्‍चयो। (३)

१. पच्‍चयानुलोमं

२. सङ्ख्यावारो

सुद्धं

४१०. हेतुया तीणि, आरम्मणे द्वे, अधिपतिया चत्तारि, अनन्तरे एकं, समनन्तरे एकं, सहजाते पञ्‍च, अञ्‍ञमञ्‍ञे पञ्‍च, निस्सये पञ्‍च, उपनिस्सये द्वे, पुरेजाते तीणि, पच्छाजाते तीणि, आसेवने एकं, कम्मे तीणि, विपाके तीणि, आहारे छ, इन्द्रिये सत्त, झाने तीणि, मग्गे तीणि, सम्पयुत्ते एकं, विप्पयुत्ते चत्तारि, अत्थिया नव, नत्थिया एकं, विगते एकं, अविगते नव।

अनुलोमं।

पच्‍चनीयुद्धारो

४११. उपादा धम्मो उपादा धम्मस्स आहारपच्‍चयेन पच्‍चयो… इन्द्रियपच्‍चयेन पच्‍चयो। (१)

उपादा धम्मो नोउपादा धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन पच्‍चयो… आहारपच्‍चयेन पच्‍चयो… इन्द्रियपच्‍चयेन पच्‍चयो। (२)

उपादा धम्मो उपादा धम्मस्स च नोउपादा धम्मस्स च आहारपच्‍चयेन पच्‍चयो… इन्द्रियपच्‍चयेन  पच्‍चयो। (३)

४१२. नोउपादा धम्मो नोउपादा धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन पच्‍चयो… पच्छाजातपच्‍चयेन पच्‍चयो… कम्मपच्‍चयेन पच्‍चयो। (१)

नोउपादा धम्मो उपादा धम्मस्स सहजातपच्‍चयेन पच्‍चयो… पच्छाजातपच्‍चयेन पच्‍चयो… कम्मपच्‍चयेन पच्‍चयो। (२)

नोउपादा  धम्मो उपादा धम्मस्स च नोउपादा धम्मस्स च सहजातपच्‍चयेन पच्‍चयो… पच्छाजातपच्‍चयेन पच्‍चयो… कम्मपच्‍चयेन पच्‍चयो। (३)

उपादा  च नोउपादा च धम्मा उपादा धम्मस्स पच्छाजातं, आहारं, इन्द्रियं। (१)

उपादा च नोउपादा च धम्मा नोउपादा धम्मस्स सहजातं, पुरेजातं, पच्छाजातं, आहारं, इन्द्रियं। (२)

उपादा च नोउपादा च धम्मा उपादा धम्मस्स च नोउपादा धम्मस्स च पच्छाजातं, आहारं, इन्द्रियं। (३)

२. पच्‍चयपच्‍चनीयं

२. सङ्ख्यावारो

सुद्धं

४१३. नहेतुया नव, नआरम्मणे नव (सब्बत्थ नव), नसम्पयुत्ते नव, नविप्पयुत्ते छ, नोअत्थिया चत्तारि, नोनत्थिया नव, नोविगते नव, नोअविगते चत्तारि।

३. पच्‍चयानुलोमपच्‍चनीयं

४१४. हेतुपच्‍चया नआरम्मणे तीणि, नअधिपतिया तीणि, नअनन्तरे तीणि, नसमनन्तरे तीणि, नअञ्‍ञमञ्‍ञे तीणि, नउपनिस्सये तीणि  (सब्बत्थ तीणि), नसम्पयुत्ते तीणि, नविप्पयुत्ते एकं, नोनत्थिया तीणि, नोविगते तीणि।

४. पच्‍चयपच्‍चनीयानुलोमं

४१५. नहेतुपच्‍चया आरम्मणे द्वे, अधिपतिया चत्तारि…पे॰… (अनुलोममातिका वित्थारेतब्बा)…पे॰… अविगते नव।

उपादादुकं निट्ठितं।

६८. उपादिन्‍नदुकं

१. पटिच्‍चवारो

१. पच्‍चयानुलोमं

१. विभङ्गवारो

हेतुपच्‍चयो

४१६. उपादिन्‍नं  धम्मं पटिच्‍च उपादिन्‍नो धम्मो उप्पज्‍जति हेतुपच्‍चया – उपादिन्‍नं एकं खन्धं पटिच्‍च तयो खन्धा…पे॰… द्वे खन्धे…पे॰… पटिसन्धिक्खणे उपादिन्‍नं एकं खन्धं पटिच्‍च तयो खन्धा कटत्ता च रूपं…पे॰… द्वे खन्धे…पे॰… खन्धे पटिच्‍च वत्थु, वत्थुं पटिच्‍च खन्धा, एकं महाभूतं…पे॰… महाभूते पटिच्‍च कटत्तारूपं उपादारूपं। (१)

उपादिन्‍नं धम्मं पटिच्‍च अनुपादिन्‍नो धम्मो उप्पज्‍जति हेतुपच्‍चया – उपादिन्‍ने खन्धे पटिच्‍च चित्तसमुट्ठानं रूपं। (२)

उपादिन्‍नं धम्मं पटिच्‍च उपादिन्‍नो च अनुपादिन्‍नो च धम्मा उप्पज्‍जन्ति हेतुपच्‍चया – उपादिन्‍नं एकं खन्धं पटिच्‍च तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰…। (३)

अनुपादिन्‍नं धम्मं पटिच्‍च अनुपादिन्‍नो धम्मो उप्पज्‍जति हेतुपच्‍चया – अनुपादिन्‍नं एकं खन्धं  पटिच्‍च तयो खन्धा  चित्तसमुट्ठानञ्‍च रूपं…पे॰… द्वे खन्धे…पे॰… एकं महाभूतं पटिच्‍च…पे॰… महाभूते पटिच्‍च चित्तसमुट्ठानं रूपं उपादारूपं। (१)

उपादिन्‍नञ्‍च अनुपादिन्‍नञ्‍च धम्मं पटिच्‍च अनुपादिन्‍नो धम्मो उप्पज्‍जति हेतुपच्‍चया – उपादिन्‍ने खन्धे च महाभूते च पटिच्‍च चित्तसमुट्ठानं रूपं। (१)

आरम्मणपच्‍चयो

४१७. उपादिन्‍नं धम्मं पटिच्‍च उपादिन्‍नो धम्मो उप्पज्‍जति आरम्मणपच्‍चया – उपादिन्‍नं एकं खन्धं पटिच्‍च तयो खन्धा…पे॰… द्वे खन्धे…पे॰… पटिसन्धिक्खणे…पे॰… वत्थुं पटिच्‍च खन्धा। (१)

अनुपादिन्‍नं धम्मं पटिच्‍च अनुपादिन्‍नो धम्मो उप्पज्‍जति आरम्मणपच्‍चया – अनुपादिन्‍नं एकं खन्धं पटिच्‍च तयो खन्धा…पे॰… द्वे खन्धे…पे॰…। (१)

अधिपतिपच्‍चयो

४१८. अनुपादिन्‍नं  धम्मं पटिच्‍च अनुपादिन्‍नो धम्मो उप्पज्‍जति अधिपतिपच्‍चया – अनुपादिन्‍नं एकं खन्धं पटिच्‍च तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… एकं महाभूतं पटिच्‍च…पे॰… महाभूते पटिच्‍च चित्तसमुट्ठानं रूपं उपादारूपं (संखित्तं)।

१. पच्‍चयानुलोमं

२. सङ्ख्यावारो

सुद्धं

४१९. हेतुया पञ्‍च, आरम्मणे द्वे, अधिपतिया एकं, अनन्तरे द्वे, समनन्तरे द्वे, सहजाते पञ्‍च, अञ्‍ञमञ्‍ञे द्वे, निस्सये पञ्‍च, उपनिस्सये द्वे, पुरेजाते द्वे, आसेवने एकं, कम्मे पञ्‍च, विपाके पञ्‍च, आहारे पञ्‍च, इन्द्रिये पञ्‍च, झाने पञ्‍च, मग्गे पञ्‍च, सम्पयुत्ते द्वे, विप्पयुत्ते पञ्‍च, अत्थिया पञ्‍च, नत्थिया द्वे, विगते द्वे, अविगते  पञ्‍च।

२. पच्‍चयपच्‍चनीयं

१. विभङ्गवारो

नहेतुपच्‍चयो

४२०. उपादिन्‍नं धम्मं पटिच्‍च उपादिन्‍नो धम्मो उप्पज्‍जति नहेतुपच्‍चया – अहेतुकं उपादिन्‍नं एकं खन्धं पटिच्‍च तयो खन्धा…पे॰… द्वे खन्धे…पे॰… अहेतुकपटिसन्धिक्खणे उपादिन्‍नं एकं खन्धं पटिच्‍च तयो खन्धा कटत्ता च रूपं…पे॰… द्वे खन्धे…पे॰… खन्धे पटिच्‍च वत्थु, वत्थुं पटिच्‍च खन्धा, एकं महाभूतं पटिच्‍च…पे॰… महाभूते पटिच्‍च कटत्तारूपं उपादारूपं, असञ्‍ञसत्तानं एकं महाभूतं पटिच्‍च…पे॰… महाभूते पटिच्‍च कटत्तारूपं उपादारूपं। (१)

उपादिन्‍नं धम्मं पटिच्‍च अनुपादिन्‍नो धम्मो उप्पज्‍जति नहेतुपच्‍चया – अहेतुके उपादिन्‍ने खन्धे पटिच्‍च चित्तसमुट्ठानं रूपं। (२)

उपादिन्‍नं धम्मं पटिच्‍च उपादिन्‍नो च अनुपादिन्‍नो च धम्मा उप्पज्‍जन्ति नहेतुपच्‍चया – अहेतुकं उपादिन्‍नं एकं खन्धं पटिच्‍च तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰…। (३)

४२१. अनुपादिन्‍नं  धम्मं पटिच्‍च अनुपादिन्‍नो धम्मो उप्पज्‍जति नहेतुपच्‍चया – अहेतुकं अनुपादिन्‍नं एकं खन्धं पटिच्‍च तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… एकं महाभूतं…पे॰… महाभूते पटिच्‍च चित्तसमुट्ठानं रूपं उपादारूपं। बाहिरं… आहारसमुट्ठानं… उतुसमुट्ठानं एकं महाभूतं…पे॰… महाभूते पटिच्‍च उपादारूपं। विचिकिच्छासहगते उद्धच्‍चसहगते खन्धे पटिच्‍च विचिकिच्छासहगतो उद्धच्‍चसहगतो मोहो। (१)

उपादिन्‍नञ्‍च  अनुपादिन्‍नञ्‍च धम्मं पटिच्‍च अनुपादिन्‍नो धम्मो उप्पज्‍जति नहेतुपच्‍चया – अहेतुके उपादिन्‍ने  खन्धे च महाभूते च पटिच्‍च चित्तसमुट्ठानं रूपं। (१)

नआरम्मणपच्‍चयो

४२२. उपादिन्‍नं धम्मं पटिच्‍च उपादिन्‍नो धम्मो उप्पज्‍जति नआरम्मणपच्‍चया – पटिसन्धिक्खणे उपादिन्‍ने खन्धे पटिच्‍च कटत्तारूपं, खन्धे पटिच्‍च वत्थु, एकं महाभूतं…पे॰… महाभूते पटिच्‍च कटत्तारूपं उपादारूपं। असञ्‍ञसत्तानं एकं महाभूतं…पे॰… महाभूते पटिच्‍च कटत्तारूपं उपादारूपं। (१)

उपादिन्‍नं धम्मं पटिच्‍च अनुपादिन्‍नो धम्मो उप्पज्‍जति नआरम्मणपच्‍चया – उपादिन्‍ने खन्धे पटिच्‍च चित्तसमुट्ठानं रूपं। (२)

अनुपादिन्‍नं धम्मं पटिच्‍च अनुपादिन्‍नो धम्मो उप्पज्‍जति नआरम्मणपच्‍चया – अनुपादिन्‍ने खन्धे पटिच्‍च चित्तसमुट्ठानं रूपं, एकं महाभूतं…पे॰… बाहिरं… आहारसमुट्ठानं… उतुसमुट्ठानं एकं महाभूतं…पे॰… महाभूते पटिच्‍च उपादारूपं। (१)

उपादिन्‍नञ्‍च अनुपादिन्‍नञ्‍च धम्मं पटिच्‍च अनुपादिन्‍नो धम्मो उप्पज्‍जति नआरम्मणपच्‍चया – उपादिन्‍ने खन्धे च महाभूते च पटिच्‍च चित्तसमुट्ठानं रूपं। (१)

नअधिपतिपच्‍चयादि

४२३. उपादिन्‍नं धम्मं पटिच्‍च उपादिन्‍नो धम्मो उप्पज्‍जति नअधिपतिपच्‍चया… नअनन्तरपच्‍चया… नसमनन्तरपच्‍चया… नअञ्‍ञमञ्‍ञपच्‍चया… नउपनिस्सयपच्‍चया।

नपुरेजातपच्‍चयादि

४२४. उपादिन्‍नं धम्मं पटिच्‍च उपादिन्‍नो धम्मो उप्पज्‍जति नपुरेजातपच्‍चया – अरूपे उपादिन्‍नं एकं खन्धं पटिच्‍च तयो खन्धा…पे॰… द्वे खन्धे…पे॰… पटिसन्धिक्खणे  उपादिन्‍नं  एकं खन्धं पटिच्‍च तयो खन्धा  कटत्ता च रूपं…पे॰… द्वे खन्धे…पे॰… (याव असञ्‍ञसत्ता)। (१)

उपादिन्‍नं धम्मं पटिच्‍च अनुपादिन्‍नो धम्मो उप्पज्‍जति नपुरेजातपच्‍चया – उपादिन्‍ने खन्धे पटिच्‍च चित्तसमुट्ठानं रूपं। (२)

अनुपादिन्‍नं धम्मं पटिच्‍च अनुपादिन्‍नो धम्मो उप्पज्‍जति नपुरेजातपच्‍चया – अरूपे अनुपादिन्‍नं एकं खन्धं पटिच्‍च तयो खन्धा…पे॰… द्वे खन्धे…पे॰… अनुपादिन्‍ने खन्धे पटिच्‍च चित्तसमुट्ठानं रूपं, एकं महाभूतं…पे॰… (याव असञ्‍ञसत्ता)। (१)

उपादिन्‍नञ्‍च अनुपादिन्‍नञ्‍च धम्मं पटिच्‍च अनुपादिन्‍नो धम्मो उप्पज्‍जति नपुरेजातपच्‍चया – उपादिन्‍ने खन्धे च महाभूते च पटिच्‍च चित्तसमुट्ठानं रूपं… नपच्छाजातपच्‍चया… नआसेवनपच्‍चया। (१)

नकम्मपच्‍चयो

४२५. अनुपादिन्‍नं धम्मं पटिच्‍च अनुपादिन्‍नो धम्मो उप्पज्‍जति नकम्मपच्‍चया – अनुपादिन्‍ने खन्धे पटिच्‍च अनुपादिन्‍ना चेतना… बाहिरं… आहारसमुट्ठानं… उतुसमुट्ठानं…पे॰… महाभूते पटिच्‍च उपादारूपं। (१)

नविपाकपच्‍चयो

४२६. उपादिन्‍नं धम्मं पटिच्‍च उपादिन्‍नो धम्मो उप्पज्‍जति नविपाकपच्‍चया – असञ्‍ञसत्तानं एकं महाभूतं…पे॰… महाभूते पटिच्‍च कटत्तारूपं उपादारूपं। (१)

अनुपादिन्‍नं धम्मं पटिच्‍च अनुपादिन्‍नो धम्मो उप्पज्‍जति नविपाकपच्‍चया – अनुपादिन्‍नं एकं खन्धं पटिच्‍च तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… एकं महाभूतं…पे॰… (याव उतुसमुट्ठानं)।

नआहारपच्‍चयो

४२७. उपादिन्‍नं  धम्मं पटिच्‍च उपादिन्‍नो धम्मो उप्पज्‍जति नआहारपच्‍चया – असञ्‍ञसत्तानं एकं महाभूतं…पे॰…। (१)

अनुपादिन्‍नं  धम्मं पटिच्‍च अनुपादिन्‍नो धम्मो उप्पज्‍जति नआहारपच्‍चया – बाहिरं… उतुसमुट्ठानं…पे॰…। (१)

नइन्द्रियपच्‍चयो

४२८. उपादिन्‍नं  धम्मं पटिच्‍च उपादिन्‍नो धम्मो उप्पज्‍जति नइन्द्रियपच्‍चया – असञ्‍ञसत्तानं महाभूते पटिच्‍च रूपजीवितिन्द्रियं। (१)

अनुपादिन्‍नं धम्मं पटिच्‍च अनुपादिन्‍नो धम्मो उप्पज्‍जति नइन्द्रियपच्‍चया – बाहिरं… आहारसमुट्ठानं… उतुसमुट्ठानं…पे॰…। (१)

नझानपच्‍चयादि

४२९. उपादिन्‍नं धम्मं पटिच्‍च उपादिन्‍नो धम्मो उप्पज्‍जति नझानपच्‍चया – पञ्‍चविञ्‍ञाणसहगतं एकं खन्धं पटिच्‍च तयो खन्धा…पे॰… द्वे खन्धे…पे॰… असञ्‍ञसत्तानं…पे॰…।

अनुपादिन्‍नं धम्मं पटिच्‍च अनुपादिन्‍नो धम्मो उप्पज्‍जति नझानपच्‍चया – बाहिरं… आहारसमुट्ठानं… उतुसमुट्ठानं…पे॰…।

उपादिन्‍नं धम्मं पटिच्‍च उपादिन्‍नो धम्मो उप्पज्‍जति नमग्गपच्‍चया (नहेतुसदिसं, मोहो नत्थि)… नसम्पयुत्तपच्‍चया।

नविप्पयुत्तपच्‍चयादि

४३०. उपादिन्‍नं धम्मं पटिच्‍च उपादिन्‍नो धम्मो उप्पज्‍जति नविप्पयुत्तपच्‍चया – अरूपे उपादिन्‍नं एकं खन्धं पटिच्‍च तयो खन्धा…पे॰… द्वे खन्धे…पे॰… असञ्‍ञसत्तानं एकं महाभूतं पटिच्‍च…पे॰…।

अनुपादिन्‍नं  धम्मं पटिच्‍च अनुपादिन्‍नो धम्मो उप्पज्‍जति नविप्पयुत्तपच्‍चया – अरूपे अनुपादिन्‍नं एकं खन्धं पटिच्‍च तयो खन्धा…पे॰… द्वे खन्धे…पे॰… बाहिरं … आहारसमुट्ठानं… उतुसमुट्ठानं…पे॰… नोनत्थिपच्‍चया… नोविगतपच्‍चया।

२. पच्‍चयपच्‍चनीयं

२. सङ्ख्यावारो

सुद्धं

४३१. नहेतुया पञ्‍च, नआरम्मणे चत्तारि, नअधिपतिया पञ्‍च, नअनन्तरे चत्तारि, नसमनन्तरे चत्तारि, नअञ्‍ञमञ्‍ञे चत्तारि, नउपनिस्सये चत्तारि, नपुरेजाते चत्तारि, नपच्छाजाते पञ्‍च, नआसेवने पञ्‍च, नकम्मे  एकं, नविपाके द्वे, नआहारे द्वे, नइन्द्रिये द्वे, नझाने द्वे, नमग्गे पञ्‍च, नसम्पयुत्ते चत्तारि, नविप्पयुत्ते द्वे, नोनत्थिया चत्तारि, नोविगते चत्तारि।

३. पच्‍चयानुलोमपच्‍चनीयं

४३२. हेतुपच्‍चया नआरम्मणे चत्तारि, नअधिपतिया पञ्‍च…पे॰… नपुरेजाते चत्तारि, नपच्छाजाते पञ्‍च, नआसेवने पञ्‍च, नकम्मे एकं, नविपाके एकं…पे॰… नसम्पयुत्ते चत्तारि, नविप्पयुत्ते द्वे, नोनत्थिया चत्तारि, नोविगते चत्तारि।

४. पच्‍चयपच्‍चनीयानुलोमं

४३३. नहेतुपच्‍चया आरम्मणे द्वे, अनन्तरे द्वे, समनन्तरे द्वे, सहजाते पञ्‍च, अञ्‍ञमञ्‍ञे द्वे, निस्सये पञ्‍च, उपनिस्सये द्वे, पुरेजाते द्वे, आसेवने एकं, कम्मे पञ्‍च, विपाके पञ्‍च…पे॰… मग्गे एकं, सम्पयुत्ते द्वे…पे॰… अविगते पञ्‍च।

२. सहजातवारो

(सहजातवारो पटिच्‍चवारसदिसो।)

३. पच्‍चयवारो

१. पच्‍चयानुलोमं

१. विभङ्गवारो

हेतुपच्‍चयो

४३४. उपादिन्‍नं  धम्मं पच्‍चया उपादिन्‍नो धम्मो उप्पज्‍जति हेतुपच्‍चया  – उपादिन्‍नं एकं खन्धं पच्‍चया तयो खन्धा…पे॰… द्वे खन्धे…पे॰… पटिसन्धिक्खणे उपादिन्‍नं एकं खन्धं पच्‍चया तयो खन्धा कटत्ता च रूपं…पे॰… द्वे खन्धे…पे॰… खन्धे पच्‍चया वत्थु, वत्थुं पच्‍चया खन्धा, एकं महाभूतं…पे॰… महाभूते पच्‍चया कटत्तारूपं उपादारूपं, वत्थुं पच्‍चया उपादिन्‍ना खन्धा। (१)

उपादिन्‍नं धम्मं पच्‍चया अनुपादिन्‍नो धम्मो उप्पज्‍जति हेतुपच्‍चया – उपादिन्‍ने खन्धे पच्‍चया चित्तसमुट्ठानं रूपं, वत्थुं पच्‍चया अनुपादिन्‍ना खन्धा। (२)

उपादिन्‍नं  धम्मं पच्‍चया उपादिन्‍नो च अनुपादिन्‍नो च धम्मा उप्पज्‍जन्ति हेतुपच्‍चया – उपादिन्‍नं एकं खन्धं पच्‍चया तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰…। (३)

अनुपादिन्‍नं धम्मं पच्‍चया अनुपादिन्‍नो धम्मो उप्पज्‍जति हेतुपच्‍चया – अनुपादिन्‍नं एकं खन्धं पच्‍चया तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… एकं महाभूतं…पे॰… महाभूते पच्‍चया चित्तसमुट्ठानं रूपं उपादारूपं। (१)

उपादिन्‍नञ्‍च  अनुपादिन्‍नञ्‍च धम्मं पच्‍चया अनुपादिन्‍नो धम्मो उप्पज्‍जति हेतुपच्‍चया – उपादिन्‍ने खन्धे च महाभूते च पच्‍चया चित्तसमुट्ठानं रूपं, अनुपादिन्‍नं एकं खन्धञ्‍च वत्थुञ्‍च पच्‍चया तयो खन्धा…पे॰… द्वे खन्धे च…पे॰…। (१)

आरम्मणपच्‍चयो

४३५. उपादिन्‍नं धम्मं पच्‍चया उपादिन्‍नो धम्मो उप्पज्‍जति आरम्मणपच्‍चया – उपादिन्‍नं एकं खन्धं पच्‍चया तयो खन्धा…पे॰… द्वे  खन्धे…पे॰… पटिसन्धिक्खणे…पे॰… वत्थुं पच्‍चया खन्धा, चक्खायतनं पच्‍चया चक्खुविञ्‍ञाणं…पे॰… कायायतनं…पे॰… वत्थुं पच्‍चया उपादिन्‍ना खन्धा। (१)

उपादिन्‍नं धम्मं पच्‍चया अनुपादिन्‍नो धम्मो उप्पज्‍जति आरम्मणपच्‍चया – वत्थुं पच्‍चया अनुपादिन्‍ना खन्धा। (२)

अनुपादिन्‍नं धम्मं पच्‍चया अनुपादिन्‍नो धम्मो उप्पज्‍जति आरम्मणपच्‍चया – अनुपादिन्‍नं एकं खन्धं पच्‍चया तयो खन्धा…पे॰… द्वे खन्धे…पे॰…। (१)

उपादिन्‍नञ्‍च अनुपादिन्‍नञ्‍च धम्मं पच्‍चया अनुपादिन्‍नो धम्मो उप्पज्‍जति आरम्मणपच्‍चया – अनुपादिन्‍नं एकं खन्धञ्‍च वत्थुञ्‍च पच्‍चया तयो खन्धा…पे॰… द्वे खन्धे च…पे॰…। (१)

अधिपतिपच्‍चयो

४३६. उपादिन्‍नं धम्मं पच्‍चया अनुपादिन्‍नो धम्मो उप्पज्‍जति अधिपतिपच्‍चया – वत्थुं पच्‍चया अनुपादिन्‍ना खन्धा। (१)

अनुपादिन्‍नं धम्मं पच्‍चया अनुपादिन्‍नो धम्मो उप्पज्‍जति अधिपतिपच्‍चया – अनुपादिन्‍नं एकं खन्धं पच्‍चया तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… एकं महाभूतं…पे॰… महाभूते पच्‍चया चित्तसमुट्ठानं रूपं उपादारूपं। (१)

उपादिन्‍नञ्‍च  अनुपादिन्‍नञ्‍च धम्मं पच्‍चया अनुपादिन्‍नो धम्मो उप्पज्‍जति अधिपतिपच्‍चया – अनुपादिन्‍नं एकं खन्धञ्‍च वत्थुञ्‍च पच्‍चया तयो खन्धा…पे॰… द्वे खन्धे च…पे॰…। (१) (संखित्तं।)

१. पच्‍चयानुलोमं

२. सङ्ख्यावारो

सुद्धं

४३७. हेतुया पञ्‍च, आरम्मणे चत्तारि, अधिपतिया तीणि, अनन्तरे चत्तारि, समनन्तरे चत्तारि, सहजाते पञ्‍च, अञ्‍ञमञ्‍ञे चत्तारि, निस्सये पञ्‍च, उपनिस्सये चत्तारि, पुरेजाते चत्तारि, आसेवने तीणि, कम्मे पञ्‍च, विपाके पञ्‍च…पे॰… अविगते पञ्‍च।

२. पच्‍चयपच्‍चनीयं

१. विभङ्गवारो

नहेतुपच्‍चयो

४३८. उपादिन्‍नं धम्मं पच्‍चया उपादिन्‍नो धम्मो उप्पज्‍जति नहेतुपच्‍चया – अहेतुकं उपादिन्‍नं एकं खन्धं पच्‍चया तयो खन्धा…पे॰… द्वे खन्धे…पे॰… अहेतुकपटिसन्धिक्खणे…पे॰… खन्धे पच्‍चया वत्थु, वत्थुं पच्‍चया खन्धा, एकं महाभूतं…पे॰… महाभूते पच्‍चया कटत्तारूपं उपादारूपं, असञ्‍ञसत्तानं एकं महाभूतं…पे॰… चक्खायतनं पच्‍चया चक्खुविञ्‍ञाणं…पे॰… कायायतनं…पे॰… वत्थुं पच्‍चया अहेतुका उपादिन्‍ना खन्धा। (१)

उपादिन्‍नं धम्मं पच्‍चया अनुपादिन्‍नो धम्मो उप्पज्‍जति नहेतुपच्‍चया – अहेतुके उपादिन्‍ने खन्धे पच्‍चया चित्तसमुट्ठानं रूपं, वत्थुं पच्‍चया अहेतुका अनुपादिन्‍ना खन्धा, वत्थुं पच्‍चया विचिकिच्छासहगतो उद्धच्‍चसहगतो मोहो। (२)

उपादिन्‍नं  धम्मं पच्‍चया उपादिन्‍नो च अनुपादिन्‍नो च धम्मा उप्पज्‍जन्ति नहेतुपच्‍चया – अहेतुकं उपादिन्‍नं एकं खन्धं पच्‍चया तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰…। (३)

४३९. अनुपादिन्‍नं धम्मं पच्‍चया अनुपादिन्‍नो धम्मो उप्पज्‍जति नहेतुपच्‍चया – अहेतुकं अनुपादिन्‍नं एकं खन्धं पच्‍चया तयो खन्धा चित्तसमुट्ठानञ्‍च रूपं…पे॰… द्वे  खन्धे…पे॰… एकं महाभूतं…पे॰… बाहिरं… आहारसमुट्ठानं… उतुसमुट्ठानं…पे॰… विचिकिच्छासहगते उद्धच्‍चसहगते खन्धे पच्‍चया विचिकिच्छासहगतो उद्धच्‍चसहगतो मोहो। (१)

उपादिन्‍नञ्‍च अनुपादिन्‍नञ्‍च  धम्मं पच्‍चया अनुपादिन्‍नो धम्मो उप्पज्‍जति नहेतुपच्‍चया – अहेतुके उपादिन्‍ने खन्धे च महाभूते च पच्‍चया चित्तसमुट्ठानं रूपं, अहेतुकं अनुपादिन्‍नं एकं खन्धञ्‍च वत्थुञ्‍च पच्‍चया तयो खन्धा…पे॰… द्वे खन्धे च…पे॰… विचिकिच्छासहगते उद्धच्‍चसहगते खन्धे च वत्थुञ्‍च पच्‍चया विचिकिच्छासहगतो उद्धच्‍चसहगतो मोहो। (१) (संखित्तं।)

२. पच्‍चयपच्‍चनीयं

२. सङ्ख्यावारो

सुद्धं

४४०. नहेतुया पञ्‍च, नआरम्मणे चत्तारि, नअधिपतिया पञ्‍च, नअनन्तरे चत्तारि, नसमनन्तरे चत्तारि, नअञ्‍ञमञ्‍ञे चत्तारि, नउपनिस्सये चत्तारि, नपुरेजाते चत्तारि, नपच्छाजाते पञ्‍च, नआसेवने पञ्‍च, नकम्मे तीणि, नविपाके चत्तारि, नआहारे द्वे, नइन्द्रिये द्वे, नझाने द्वे, नमग्गे पञ्‍च, नसम्पयुत्ते चत्तारि, नविप्पयुत्ते द्वे, नोनत्थिया चत्तारि, नोविगते चत्तारि।

३. पच्‍चयानुलोमपच्‍चनीयं

४४१. हेतुपच्‍चया नआरम्मणे चत्तारि, नअधिपतिया पञ्‍च…पे॰… नपुरेजाते चत्तारि, नपच्छाजाते पञ्‍च, नआसेवने पञ्‍च, नकम्मे तीणि, नविपाके तीणि…पे॰… नसम्पयुत्ते चत्तारि, नविप्पयुत्ते द्वे, नोनत्थिया चत्तारि, नोविगते चत्तारि।

४. पच्‍चयपच्‍चनीयानुलोमं

४४२. नहेतुपच्‍चया आरम्मणे चत्तारि, अनन्तरे चत्तारि…पे॰… मग्गे तीणि…पे॰… अविगते पञ्‍च।

४. निस्सयवारो

(निस्सयवारो पच्‍चयवारसदिसो।)

५. संसट्ठवारो

१-४. पच्‍चयानुलोमादि

४४३. उपादिन्‍नं  धम्मं संसट्ठो उपादिन्‍नो धम्मो उप्पज्‍जति हेतुपच्‍चया – उपादिन्‍नं एकं खन्धं संसट्ठा तयो खन्धा…पे॰… द्वे खन्धे…पे॰… पटिसन्धिक्खणे…पे॰…।

अनुपादिन्‍नं धम्मं संसट्ठो अनुपादिन्‍नो धम्मो उप्पज्‍जति हेतुपच्‍चया – अनुपादिन्‍नं एकं खन्धं संसट्ठा तयो खन्धा…पे॰… द्वे खन्धे…पे॰…। (१)

हेतुया द्वे, आरम्मणे द्वे, अधिपतिया एकं, अनन्तरे द्वे, समनन्तरे द्वे, सहजाते द्वे, अञ्‍ञमञ्‍ञे द्वे, निस्सये द्वे, उपनिस्सये द्वे, पुरेजाते द्वे, आसेवने एकं, कम्मे द्वे, विपाके द्वे…पे॰… अविगते द्वे।

अनुलोमं।

४४४. उपादिन्‍नं  धम्मं संसट्ठो उपादिन्‍नो धम्मो उप्पज्‍जति नहेतुपच्‍चया – अहेतुकं उपादिन्‍नं एकं खन्धं संसट्ठा तयो खन्धा…पे॰… द्वे खन्धे…पे॰… अहेतुकपटिसन्धिक्खणे…पे॰…। (१)

अनुपादिन्‍नं धम्मं संसट्ठो अनुपादिन्‍नो धम्मो उप्पज्‍जति नहेतुपच्‍चया – अहेतुकं अनुपादिन्‍नं एकं खन्धं संसट्ठा तयो खन्धा…पे॰… द्वे खन्धे…पे॰… विचिकिच्छासहगते उद्धच्‍चसहगते खन्धे संसट्ठो विचिकिच्छासहगतो उद्धच्‍चसहगतो मोहो। (१)

नहेतुया द्वे, नअधिपतिया द्वे, नपुरेजाते द्वे, नपच्छाजाते द्वे, नआसेवने द्वे, नकम्मे एकं, नविपाके एकं, नझाने एकं, नमग्गे द्वे, नविप्पयुत्ते द्वे।

पच्‍चनीयं।

६. सम्पयुत्तवारो

(एवं  इतरे द्वे गणनापि सम्पयुत्तवारोपि कातब्बा।)

७. पञ्हावारो

१. पच्‍चयानुलोमं

१. विभङ्गवारो

हेतुपच्‍चयो

४४५. उपादिन्‍नो  धम्मो उपादिन्‍नस्स धम्मस्स हेतुपच्‍चयेन पच्‍चयो – उपादिन्‍ना हेतू सम्पयुत्तकानं  खन्धानं हेतुपच्‍चयेन पच्‍चयो; पटिसन्धिक्खणे उपादिन्‍ना हेतू सम्पयुत्तकानं खन्धानं कटत्ता च रूपानं हेतुपच्‍चयेन पच्‍चयो। (१)

उपादिन्‍नो धम्मो अनुपादिन्‍नस्स धम्मस्स हेतुपच्‍चयेन पच्‍चयो – उपादिन्‍ना हेतू चित्तसमुट्ठानानं रूपानं हेतुपच्‍चयेन पच्‍चयो। (२)

उपादिन्‍नो धम्मो उपादिन्‍नस्स च अनुपादिन्‍नस्स च धम्मस्स हेतुपच्‍चयेन पच्‍चयो – उपादिन्‍ना हेतू सम्पयुत्तकानं खन्धानं चित्तसमुट्ठानानञ्‍च रूपानं हेतुपच्‍चयेन पच्‍चयो। (३)

अनुपादिन्‍नो धम्मो अनुपादिन्‍नस्स धम्मस्स हेतुपच्‍चयेन पच्‍चयो – अनुपादिन्‍ना हेतू सम्पयुत्तकानं खन्धानं चित्तसमुट्ठानानञ्‍च रूपानं हेतुपच्‍चयेन पच्‍चयो। (१)

आरम्मणपच्‍चयो

४४६. उपादिन्‍नो धम्मो उपादिन्‍नस्स धम्मस्स आरम्मणपच्‍चयेन पच्‍चयो – चक्खुं…पे॰… कायं उपादिन्‍ने रूपे… गन्धे… रसे… फोट्ठब्बे… वत्थुं उपादिन्‍ने खन्धे अनिच्‍चतो…पे॰… दोमनस्सं उप्पज्‍जति; कुसलाकुसले निरुद्धे विपाको तदारम्मणता उप्पज्‍जति, उपादिन्‍नं रूपायतनं चक्खुविञ्‍ञाणस्स…पे॰… उपादिन्‍नं गन्धायतनं घानविञ्‍ञाणस्स…पे॰… फोट्ठब्बायतनं कायविञ्‍ञाणस्स आरम्मणपच्‍चयेन पच्‍चयो। (१)

उपादिन्‍नो धम्मो अनुपादिन्‍नस्स धम्मस्स आरम्मणपच्‍चयेन  पच्‍चयो – चक्खुं…पे॰… कायं उपादिन्‍ने रूपे… गन्धे… रसे… फोट्ठब्बे… वत्थुं उपादिन्‍ने खन्धे अनिच्‍चतो…पे॰… दोमनस्सं उप्पज्‍जति; दिब्बेन चक्खुना उपादिन्‍नं रूपं पस्सति। चेतोपरियञाणेन उपादिन्‍नचित्तसमङ्गिस्स चित्तं जानाति, उपादिन्‍ना  खन्धा इद्धिविधञाणस्स, चेतोपरियञाणस्स, पुब्बेनिवासानुस्सतिञाणस्स, अनागतंसञाणस्स, आवज्‍जनाय आरम्मणपच्‍चयेन पच्‍चयो। (२)

४४७. अनुपादिन्‍नो धम्मो अनुपादिन्‍नस्स धम्मस्स आरम्मणपच्‍चयेन पच्‍चयो – दानं …पे॰… सीलं…पे॰… उपोसथकम्मं कत्वा तं पच्‍चवेक्खति अस्सादेति अभिनन्दति, तं आरब्भ रागो…पे॰… दोमनस्सं उप्पज्‍जति; पुब्बे सुचिण्णानि…पे॰… झाना…पे॰… अरिया मग्गा वुट्ठहित्वा मग्गं पच्‍चवेक्खन्ति, फलं…पे॰… निब्बानं…पे॰… निब्बानं गोत्रभुस्स, वोदानस्स, मग्गस्स, फलस्स, आवज्‍जनाय आरम्मणपच्‍चयेन पच्‍चयो। अरिया पहीने किलेसे…पे॰… विक्खम्भिते किलेसे…पे॰… पुब्बे…पे॰… अनुपादिन्‍ने रूपे… सद्दे… गन्धे… रसे… फोट्ठब्बे अनुपादिन्‍ने खन्धे अनिच्‍चतो…पे॰… दोमनस्सं उप्पज्‍जति; दिब्बेन चक्खुना अनुपादिन्‍नं रूपं पस्सति, दिब्बाय सोतधातुया सद्दं सुणाति। चेतोपरियञाणेन अनुपादिन्‍नचित्तसमङ्गिस्स चित्तं जानाति, आकासानञ्‍चायतनं…पे॰… आकिञ्‍चञ्‍ञायतनं…पे॰… अनुपादिन्‍ना खन्धा इद्धिविधञाणस्स, चेतोपरियञाणस्स, पुब्बेनिवासानुस्सतिञाणस्स, यथाकम्मूपगञाणस्स, अनागतंसञाणस्स, आवज्‍जनाय  आरम्मणपच्‍चयेन पच्‍चयो। (१)

अनुपादिन्‍नो धम्मो उपादिन्‍नस्स धम्मस्स आरम्मणपच्‍चयेन पच्‍चयो – अनुपादिन्‍ने रूपे… सद्दे… गन्धे… रसे… फोट्ठब्बे अनुपादिन्‍ने खन्धे अनिच्‍चतो…पे॰… दोमनस्सं उप्पज्‍जति; कुसलाकुसले निरुद्धे विपाको तदारम्मणता उप्पज्‍जति, आकासानञ्‍चायतनकुसलं विञ्‍ञाणञ्‍चायतनविपाकस्स…पे॰… आकिञ्‍चञ्‍ञायतनकुसलं…पे॰… अनुपादिन्‍नं रूपायतनं चक्खुविञ्‍ञाणस्स…पे॰… सद्दायतनं…पे॰… फोट्ठब्बायतनं कायविञ्‍ञाणस्स आरम्मणपच्‍चयेन पच्‍चयो। (२)

अधिपतिपच्‍चयो

४४८. उपादिन्‍नो धम्मो अनुपादिन्‍नस्स धम्मस्स अधिपतिपच्‍चयेन पच्‍चयो। आरम्मणाधिपति – चक्खुं…पे॰… कायं उपादिन्‍ने रूपे… गन्धे… रसे… फोट्ठब्बे… वत्थुं उपादिन्‍ने खन्धे गरुं कत्वा अस्सादेति अभिनन्दति, तं गरुं कत्वा रागो उप्पज्‍जति, दिट्ठि उप्पज्‍जति। (१)

अनुपादिन्‍नो  धम्मो अनुपादिन्‍नस्स धम्मस्स अधिपतिपच्‍चयेन पच्‍चयो – आरम्मणाधिपति, सहजाताधिपति। आरम्मणाधिपति – दानं…पे॰… सीलं…पे॰… उपोसथकम्मं  कत्वा तं गरुं कत्वा पच्‍चवेक्खति अस्सादेति अभिनन्दति, तं गरुं कत्वा रागो उप्पज्‍जति, दिट्ठि उप्पज्‍जति, पुब्बे…पे॰… झाना…पे॰… अरिया मग्गा वुट्ठहित्वा मग्गं गरुं कत्वा पच्‍चवेक्खन्ति, फलं…पे॰… निब्बानं गरुं कत्वा पच्‍चवेक्खन्ति। निब्बानं गोत्रभुस्स, वोदानस्स, मग्गस्स, फलस्स, अधिपतिपच्‍चयेन पच्‍चयो; अनुपादिन्‍ने रूपे… सद्दे… गन्धे… रसे… फोट्ठब्बे अनुपादिन्‍ने खन्धे गरुं कत्वा अस्सादेति अभिनन्दति, तं गरुं कत्वा रागो उप्पज्‍जति, दिट्ठि उप्पज्‍जति। सहजाताधिपति – अनुपादिन्‍नाधिपति सम्पयुत्तकानं खन्धानं चित्तसमुट्ठानानञ्‍च रूपानं अधिपतिपच्‍चयेन पच्‍चयो। (१)

अनन्तरपच्‍चयो

४४९. उपादिन्‍नो धम्मो उपादिन्‍नस्स धम्मस्स अनन्तरपच्‍चयेन पच्‍चयो – पुरिमा पुरिमा उपादिन्‍ना खन्धा पच्छिमानं पच्छिमानं उपादिन्‍नानं खन्धानं अनन्तरपच्‍चयेन पच्‍चयो। पञ्‍चविञ्‍ञाणं विपाकमनोधातुया अनन्तरपच्‍चयेन पच्‍चयो। विपाकमनोधातु विपाकमनोविञ्‍ञाणधातुया अनन्तरपच्‍चयेन पच्‍चयो। (१)

उपादिन्‍नो धम्मो अनुपादिन्‍नस्स धम्मस्स अनन्तरपच्‍चयेन पच्‍चयो – भवङ्गं आवज्‍जनाय, विपाकमनोविञ्‍ञाणधातु किरियमनोविञ्‍ञाणधातुया अनन्तरपच्‍चयेन पच्‍चयो। (२)

४५०. अनुपादिन्‍नो धम्मो अनुपादिन्‍नस्स धम्मस्स अनन्तरपच्‍चयेन पच्‍चयो – पुरिमा पुरिमा अनुपादिन्‍ना खन्धा पच्छिमानं पच्छिमानं अनुपादिन्‍नानं खन्धानं अनन्तरपच्‍चयेन पच्‍चयो, अनुलोमं गोत्रभुस्स…पे॰… फलसमापत्तिया अनन्तरपच्‍चयेन पच्‍चयो। (१)

अनुपादिन्‍नो धम्मो उपादिन्‍नस्स धम्मस्स अनन्तरपच्‍चयेन पच्‍चयो – आवज्‍जना पञ्‍चन्‍नं विञ्‍ञाणानं…पे॰… अनुपादिन्‍ना खन्धा वुट्ठानस्स अनन्तरपच्‍चयेन पच्‍चयो… समनन्तरपच्‍चयेन पच्‍चयो… सहजातपच्‍चयेन पच्‍चयो… पञ्‍च (पटिच्‍चसदिसा)… अञ्‍ञमञ्‍ञपच्‍चयेन पच्‍चयो… द्वे (पटिच्‍चसदिसा)… निस्सयपच्‍चयेन पच्‍चयो (पच्‍चयवारे  निस्सयसदिसा) पञ्‍च।

उपनिस्सयपच्‍चयो

४५१. उपादिन्‍नो  धम्मो उपादिन्‍नस्स धम्मस्स उपनिस्सयपच्‍चयेन पच्‍चयो – अनन्तरूपनिस्सयो, पकतूपनिस्सयो…पे॰…। पकतूपनिस्सयो – कायिकं सुखं कायिकस्स सुखस्स… कायिकस्स दुक्खस्स उपनिस्सयपच्‍चयेन पच्‍चयो; कायिकं दुक्खं… उपादिन्‍नं उतु… भोजनं कायिकस्स सुखस्स… कायिकस्स दुक्खस्स उपनिस्सयपच्‍चयेन पच्‍चयो; कायिकं सुखं… कायिकं दुक्खं… उतु… भोजनं… कायिकस्स सुखस्स… कायिकस्स दुक्खस्स उपनिस्सयपच्‍चयेन पच्‍चयो। (१)

उपादिन्‍नो धम्मो अनुपादिन्‍नस्स धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो – कायिकं सुखं उपनिस्साय दानं देति…पे॰… सङ्घं भिन्दति; कायिकं दुक्खं… उपादिन्‍नं उतुं… भोजनं उपनिस्साय दानं देति…पे॰… समापत्तिं उप्पादेति; पाणं हनति…पे॰… सङ्घं भिन्दति; कायिकं सुखं… कायिकं दुक्खं… उतु… भोजनं सद्धाय…पे॰… पत्थनाय मग्गस्स, फलसमापत्तिया उपनिस्सयपच्‍चयेन पच्‍चयो। (२)

४५२. अनुपादिन्‍नो धम्मो अनुपादिन्‍नस्स धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो – सद्धं उपनिस्साय दानं देति, मानं जप्पेति, दिट्ठिं गण्हाति; सीलं…पे॰… पत्थनं… उतुं… भोजनं… सेनासनं उपनिस्साय दानं देति…पे॰… सङ्घं भिन्दति; सद्धा…पे॰… पत्थना… उतु… भोजनं… सेनासनं सद्धाय…पे॰… पत्थनाय मग्गस्स, फलसमापत्तिया उपनिस्सयपच्‍चयेन पच्‍चयो। (१)

अनुपादिन्‍नो धम्मो उपादिन्‍नस्स धम्मस्स उपनिस्सयपच्‍चयेन पच्‍चयो – अनन्तरूपनिस्सयो, पकतूपनिस्सयो…पे॰…। पकतूपनिस्सयो – सद्धं उपनिस्साय अत्तानं आतापेति परितापेति, परियिट्ठिमूलकं दुक्खं पच्‍चनुभोति; सीलं…पे॰… पत्थनं… उतुं… भोजनं… सेनासनं उपनिस्साय अत्तानं आतापेति परितापेति, परियिट्ठिमूलकं दुक्खं पच्‍चनुभोति; सद्धा…पे॰… सेनासनं  कायिकस्स सुखस्स… कायिकस्स दुक्खस्स उपनिस्सयपच्‍चयेन पच्‍चयो। कुसलाकुसलं कम्मं विपाकस्स उपनिस्सयपच्‍चयेन पच्‍चयो। (२)

पुरेजातपच्‍चयो

४५३. उपादिन्‍नो  धम्मो उपादिन्‍नस्स धम्मस्स पुरेजातपच्‍चयेन पच्‍चयो – आरम्मणपुरेजातं, वत्थुपुरेजातं। आरम्मणपुरेजातं – चक्खुं…पे॰… कायं उपादिन्‍ने रूपे… गन्धे… रसे… फोट्ठब्बे… वत्थुं अनिच्‍चतो…पे॰… दोमनस्सं उप्पज्‍जति; कुसलाकुसले निरुद्धे विपाको तदारम्मणता उप्पज्‍जति, उपादिन्‍नं रूपायतनं चक्खुविञ्‍ञाणस्स…पे॰… गन्धायतनं…पे॰… फोट्ठब्बायतनं कायविञ्‍ञाणस्स…पे॰…। वत्थुपुरेजातं – चक्खायतनं चक्खुविञ्‍ञाणस्स…पे॰… कायायतनं कायविञ्‍ञाणस्स…पे॰… वत्थु उपादिन्‍नानं खन्धानं पुरेजातपच्‍चयेन पच्‍चयो। (१)

उपादिन्‍नो धम्मो अनुपादिन्‍नस्स धम्मस्स पुरेजातपच्‍चयेन पच्‍चयो – आरम्मणपुरेजातं, वत्थुपुरेजातं। आरम्मणपुरेजातं – चक्खुं…पे॰… कायं, उपादिन्‍ने रूपे… गन्धे… रसे… फोट्ठब्बे वत्थुं अनिच्‍चतो…पे॰… दोमनस्सं उप्पज्‍जति; दिब्बेन चक्खुना उपादिन्‍नं रूपं पस्सति। वत्थुपुरेजातं – वत्थु  अनुपादिन्‍नानं खन्धानं पुरेजातपच्‍चयेन पच्‍चयो। (२)

४५४. अनुपादिन्‍नो धम्मो अनुपादिन्‍नस्स धम्मस्स पुरेजातपच्‍चयेन पच्‍चयो। आरम्मणपुरेजातं – अनुपादिन्‍ने रूपे… सद्दे… गन्धे… रसे… फोट्ठब्बे अनिच्‍चतो…पे॰… दोमनस्सं उप्पज्‍जति; दिब्बेन चक्खुना अनुपादिन्‍नं रूपं पस्सति, दिब्बाय सोतधातुया सद्दं सुणाति। (१)

अनुपादिन्‍नो धम्मो उपादिन्‍नस्स धम्मस्स पुरेजातपच्‍चयेन पच्‍चयो। आरम्मणपुरेजातं – अनुपादिन्‍ने रूपे… सद्दे… गन्धे… रसे… फोट्ठब्बे अनिच्‍चतो…पे॰… दोमनस्सं उप्पज्‍जति; कुसलाकुसले निरुद्धे विपाको तदारम्मणता उप्पज्‍जति, अनुपादिन्‍नं रूपायतनं चक्खुविञ्‍ञाणस्स…पे॰… सद्दायतनं…पे॰… फोट्ठब्बायतनं कायविञ्‍ञाणस्स पुरेजातपच्‍चयेन पच्‍चयो। (२)

उपादिन्‍नो  च अनुपादिन्‍नो च धम्मा उपादिन्‍नस्स धम्मस्स पुरेजातपच्‍चयेन पच्‍चयो – आरम्मणपुरेजातं, वत्थुपुरेजातं। अनुपादिन्‍नं रूपायतनञ्‍च चक्खायतनञ्‍च चक्खुविञ्‍ञाणस्स…पे॰… सद्दायतनञ्‍च सोतायतनञ्‍च…पे॰… फोट्ठब्बायतनञ्‍च कायायतनञ्‍च कायविञ्‍ञाणस्स पुरेजातपच्‍चयेन पच्‍चयो; अनुपादिन्‍नं रूपायतनञ्‍च वत्थु च…पे॰… फोट्ठब्बायतनञ्‍च वत्थु च उपादिन्‍नानं खन्धानं पुरेजातपच्‍चयेन पच्‍चयो। (१)

उपादिन्‍नो  च अनुपादिन्‍नो च धम्मा अनुपादिन्‍नस्स धम्मस्स पुरेजातपच्‍चयेन पच्‍चयो – आरम्मणपुरेजातं, वत्थुपुरेजातं। अनुपादिन्‍नं रूपायतनञ्‍च वत्थु च…पे॰… फोट्ठब्बायतनञ्‍च वत्थु च अनुपादिन्‍नानं खन्धानं पुरेजातपच्‍चयेन  पच्‍चयो। (२)

पच्छाजातासेवनपच्‍चया

४५५. उपादिन्‍नो धम्मो उपादिन्‍नस्स धम्मस्स पच्छाजातपच्‍चयेन पच्‍चयो – पच्छाजाता उपादिन्‍ना खन्धा पुरेजातस्स इमस्स उपादिन्‍नस्स कायस्स पच्छाजातपच्‍चयेन पच्‍चयो। (१)

उपादिन्‍नो धम्मो अनुपादिन्‍नस्स धम्मस्स पच्छाजातपच्‍चयेन पच्‍चयो – पच्छाजाता उपादिन्‍ना खन्धा पुरेजातस्स इमस्स अनुपादिन्‍नस्स कायस्स पच्छाजातपच्‍चयेन पच्‍चयो। (२)

उपादिन्‍नो धम्मो उपादिन्‍नस्स च अनुपादिन्‍नस्स च धम्मस्स पच्छाजातपच्‍चयेन पच्‍चयो (संखित्तं)। (३)

अनुपादिन्‍नो धम्मो अनुपादिन्‍नस्स धम्मस्स पच्छाजातपच्‍चयेन पच्‍चयो (संखित्तं)। (१)

अनुपादिन्‍नो धम्मो उपादिन्‍नस्स धम्मस्स पच्छाजातपच्‍चयेन पच्‍चयो (संखित्तं)। (२)

अनुपादिन्‍नो धम्मो उपादिन्‍नस्स च अनुपादिन्‍नस्स च धम्मस्स पच्छाजातपच्‍चयेन पच्‍चयो (संखित्तं)। (३)

४५६. अनुपादिन्‍नो  धम्मो अनुपादिन्‍नस्स धम्मस्स आसेवनपच्‍चयेन पच्‍चयो… एकं (संखित्तं)।

कम्मपच्‍चयो

४५७. उपादिन्‍नो धम्मो उपादिन्‍नस्स धम्मस्स कम्मपच्‍चयेन पच्‍चयो – उपादिन्‍ना चेतना सम्पयुत्तकानं खन्धानं कम्मपच्‍चयेन पच्‍चयो; पटिसन्धिक्खणे उपादिन्‍ना चेतना सम्पयुत्तकानं खन्धानं कटत्ता च रूपानं कम्मपच्‍चयेन पच्‍चयो। (१)

उपादिन्‍नो  धम्मो अनुपादिन्‍नस्स धम्मस्स कम्मपच्‍चयेन पच्‍चयो – उपादिन्‍ना चेतना चित्तसमुट्ठानानं  रूपानं कम्मपच्‍चयेन पच्‍चयो। (२)

उपादिन्‍नो धम्मो उपादिन्‍नस्स च अनुपादिन्‍नस्स च धम्मस्स कम्मपच्‍चयेन पच्‍चयो – उपादिन्‍ना चेतना सम्पयुत्तकानं खन्धानं चित्तसमुट्ठानानञ्‍च रूपानं कम्मपच्‍चयेन पच्‍चयो। (३)

अनुपादिन्‍नो धम्मो अनुपादिन्‍नस्स धम्मस्स कम्मपच्‍चयेन पच्‍चयो – अनुपादिन्‍ना चेतना सम्पयुत्तकानं खन्धानं चित्तसमुट्ठानानञ्‍च रूपानं कम्मपच्‍चयेन पच्‍चयो। (१)

अनुपादिन्‍नो धम्मो उपादिन्‍नस्स धम्मस्स कम्मपच्‍चयेन पच्‍चयो। नानाक्खणिका – अनुपादिन्‍ना चेतना विपाकानं खन्धानं कटत्ता च रूपानं कम्मपच्‍चयेन पच्‍चयो। (२)

विपाकपच्‍चयो

४५८. उपादिन्‍नो धम्मो उपादिन्‍नस्स धम्मस्स विपाकपच्‍चयेन पच्‍चयो – उपादिन्‍नो एको खन्धो (संखित्तं। उपादिन्‍नमूलके तीणि। )।

अनुपादिन्‍नो धम्मो अनुपादिन्‍नस्स धम्मस्स विपाकपच्‍चयेन पच्‍चयो – विपाको अनुपादिन्‍नो एको खन्धो तिण्णन्‍नं खन्धानं चित्तसमुट्ठानानञ्‍च रूपानं विपाकपच्‍चयेन पच्‍चयो…पे॰… द्वे खन्धा…पे॰…। (१)

आहारपच्‍चयो

४५९. उपादिन्‍नो  धम्मो उपादिन्‍नस्स धम्मस्स आहारपच्‍चयेन पच्‍चयो – उपादिन्‍ना आहारा सम्पयुत्तकानं खन्धानं आहारपच्‍चयेन पच्‍चयो; पटिसन्धिक्खणे…पे॰… उपादिन्‍नो कबळीकारो आहारो इमस्स उपादिन्‍नस्स कायस्स आहारपच्‍चयेन पच्‍चयो। (१)

उपादिन्‍नो धम्मो अनुपादिन्‍नस्स धम्मस्स आहारपच्‍चयेन पच्‍चयो – उपादिन्‍ना आहारा चित्तसमुट्ठानानं रूपानं आहारपच्‍चयेन पच्‍चयो; उपादिन्‍नो कबळीकारो आहारो इमस्स अनुपादिन्‍नस्स  कायस्स आहारपच्‍चयेन पच्‍चयो। (२)

उपादिन्‍नो  धम्मो उपादिन्‍नस्स च अनुपादिन्‍नस्स च धम्मस्स आहारपच्‍चयेन पच्‍चयो – उपादिन्‍ना आहारा सम्पयुत्तकानं खन्धानं चित्तसमुट्ठानानञ्‍च रूपानं आहारपच्‍चयेन पच्‍चयो; उपादिन्‍नो कबळीकारो आहारो इमस्स उपादिन्‍नस्स च अनुपादिन्‍नस्स च कायस्स आहारपच्‍चयेन पच्‍चयो। (३)

४६०. अनुपादिन्‍नो धम्मो अनुपादिन्‍नस्स धम्मस्स आहारपच्‍चयेन पच्‍चयो – अनुपादिन्‍ना आहारा सम्पयुत्तकानं खन्धानं चित्तसमुट्ठानानञ्‍च रूपानं आहारपच्‍चयेन पच्‍चयो; अनुपादिन्‍नो कबळीकारो आहारो इमस्स अनुपादिन्‍नस्स कायस्स आहारपच्‍चयेन पच्‍चयो। (१)

अनुपादिन्‍नो धम्मो उपादिन्‍नस्स धम्मस्स आहारपच्‍चयेन पच्‍चयो – अनुपादिन्‍नो कबळीकारो आहारो इमस्स उपादिन्‍नस्स कायस्स आहारपच्‍चयेन पच्‍चयो। (२)

अनुपादिन्‍नो धम्मो उपादिन्‍नस्स च अनुपादिन्‍नस्स च धम्मस्स आहारपच्‍चयेन पच्‍चयो – अनुपादिन्‍नो कबळीकारो आहारो इमस्स उपादिन्‍नस्स च अनुपादिन्‍नस्स च कायस्स आहारपच्‍चयेन पच्‍चयो। (३)

उपादिन्‍नो च अनुपादिन्‍नो च धम्मा उपादिन्‍नस्स धम्मस्स आहारपच्‍चयेन पच्‍चयो – उपादिन्‍नो  च अनुपादिन्‍नो च कबळीकारो आहारो इमस्स उपादिन्‍नस्स कायस्स आहारपच्‍चयेन पच्‍चयो। (१)

उपादिन्‍नो च अनुपादिन्‍नो च धम्मा अनुपादिन्‍नस्स धम्मस्स आहारपच्‍चयेन पच्‍चयो – उपादिन्‍नो च अनुपादिन्‍नो च कबळीकारो आहारो इमस्स अनुपादिन्‍नस्स कायस्स आहारपच्‍चयेन पच्‍चयो। (२)

उपादिन्‍नो च अनुपादिन्‍नो च धम्मा उपादिन्‍नस्स च अनुपादिन्‍नस्स च धम्मस्स आहारपच्‍चयेन पच्‍चयो – उपादिन्‍नो च अनुपादिन्‍नो च कबळीकारो आहारो इमस्स उपादिन्‍नस्स च अनुपादिन्‍नस्स च कायस्स आहारपच्‍चयेन पच्‍चयो। (३)

इन्द्रियपच्‍चयादि

४६१. उपादिन्‍नो धम्मो उपादिन्‍नस्स धम्मस्स इन्द्रियपच्‍चयेन पच्‍चयो – उपादिन्‍ना इन्द्रिया सम्पयुत्तकानं खन्धानं इन्द्रियपच्‍चयेन पच्‍चयो। (१)

पटिसन्धिक्खणे  उपादिन्‍ना इन्द्रिया सम्पयुत्तकानं खन्धानं कटत्ता च रूपानं इन्द्रियपच्‍चयेन पच्‍चयो; चक्खुन्द्रियं चक्खुविञ्‍ञाणस्स…पे॰… कायिन्द्रियं कायविञ्‍ञाणस्स…पे॰… रूपजीवितिन्द्रियं कटत्तारूपानं इन्द्रियपच्‍चयेन पच्‍चयो। (२)

उपादिन्‍नो धम्मो अनुपादिन्‍नस्स धम्मस्स…पे॰… (उपादिन्‍नमूलके तीणि, पठमस्सेव रूपजीवितिन्द्रियं, इतरेसु नत्थि)। (३)

अनुपादिन्‍नो धम्मो अनुपादिन्‍नस्स धम्मस्स इन्द्रियपच्‍चयेन पच्‍चयो – अनुपादिन्‍ना इन्द्रिया सम्पयुत्तकानं खन्धानं चित्तसमुट्ठानानञ्‍च रूपानं इन्द्रियपच्‍चयेन पच्‍चयो। (१)

उपादिन्‍नो धम्मो उपादिन्‍नस्स धम्मस्स झानपच्‍चयेन पच्‍चयो… चत्तारि, मग्गपच्‍चयेन पच्‍चयो… चत्तारि, सम्पयुत्तपच्‍चयेन पच्‍चयो… द्वे।

विप्पयुत्तपच्‍चयो

४६२. उपादिन्‍नो  धम्मो उपादिन्‍नस्स धम्मस्स विप्पयुत्तपच्‍चयेन पच्‍चयो – सहजातं, पुरेजातं, पच्छाजातं। सहजातं – पटिसन्धिक्खणे  उपादिन्‍ना खन्धा कटत्तारूपानं विप्पयुत्तपच्‍चयेन पच्‍चयो, खन्धा वत्थुस्स विप्पयुत्तपच्‍चयेन पच्‍चयो, वत्थु खन्धानं विप्पयुत्तपच्‍चयेन पच्‍चयो। पुरेजातं – चक्खायतनं चक्खुविञ्‍ञाणस्स…पे॰… कायायतनं कायविञ्‍ञाणस्स…पे॰… वत्थु उपादिन्‍नानं खन्धानं विप्पयुत्तपच्‍चयेन पच्‍चयो। पच्छाजाता – उपादिन्‍ना खन्धा पुरेजातस्स इमस्स उपादिन्‍नस्स कायस्स विप्पयुत्तपच्‍चयेन पच्‍चयो। (१)

उपादिन्‍नो धम्मो अनुपादिन्‍नस्स धम्मस्स विप्पयुत्तपच्‍चयेन पच्‍चयो – सहजातं, पुरेजातं, पच्छाजातं। सहजाता – उपादिन्‍ना खन्धा चित्तसमुट्ठानानं रूपानं विप्पयुत्तपच्‍चयेन पच्‍चयो। पुरेजातं – वत्थु अनुपादिन्‍नानं खन्धानं विप्पयुत्तपच्‍चयेन पच्‍चयो। पच्छाजाता – उपादिन्‍ना खन्धा पुरेजातस्स इमस्स अनुपादिन्‍नस्स कायस्स विप्पयुत्तपच्‍चयेन पच्‍चयो। (२)

उपादिन्‍नो धम्मो उपादिन्‍नस्स च अनुपादिन्‍नस्स च धम्मस्स विप्पयुत्तपच्‍चयेन पच्‍चयो। पच्छाजाता – उपादिन्‍ना खन्धा पुरेजातस्स इमस्स उपादिन्‍नस्स च अनुपादिन्‍नस्स च कायस्स विप्पयुत्तपच्‍चयेन पच्‍चयो। (३)

४६३. अनुपादिन्‍नो  धम्मो अनुपादिन्‍नस्स धम्मस्स विप्पयुत्तपच्‍चयेन पच्‍चयो – सहजातं, पच्छाजातं। सहजाता – अनुपादिन्‍ना खन्धा चित्तसमुट्ठानानं रूपानं विप्पयुत्तपच्‍चयेन पच्‍चयो। पच्छाजाता – अनुपादिन्‍ना खन्धा पुरेजातस्स इमस्स अनुपादिन्‍नस्स कायस्स विप्पयुत्तपच्‍चयेन पच्‍चयो। (१)

अनुपादिन्‍नो धम्मो उपादिन्‍नस्स  धम्मस्स विप्पयुत्तपच्‍चयेन पच्‍चयो। पच्छाजाता – अनुपादिन्‍ना खन्धा पुरेजातस्स इमस्स उपादिन्‍नस्स कायस्स विप्पयुत्तपच्‍चयेन पच्‍चयो। (२)

अनुपादिन्‍नो धम्मो उपादिन्‍नस्स च अनुपादिन्‍नस्स च धम्मस्स विप्पयुत्तपच्‍चयेन पच्‍चयो। पच्छाजाता – अनुपादिन्‍ना खन्धा पुरेजातस्स इमस्स उपादिन्‍नस्स च अनुपादिन्‍नस्स च कायस्स विप्पयुत्तपच्‍चयेन पच्‍चयो। (३)

अत्थिपच्‍चयादि

४६४. उपादिन्‍नो धम्मो उपादिन्‍नस्स धम्मस्स अत्थिपच्‍चयेन पच्‍चयो – सहजातं, पुरेजातं, पच्छाजातं, आहारं, इन्द्रियं (संखित्तं। यथा निक्खित्तपदानि विभजितब्बानि परिपुण्णानि)। (१)

उपादिन्‍नो धम्मो अनुपादिन्‍नस्स धम्मस्स अत्थिपच्‍चयेन पच्‍चयो – सहजातं, पुरेजातं, पच्छाजातं, आहारं (संखित्तं, यथा निक्खित्तपदानि वित्थारेतब्बानि। (२)

उपादिन्‍नो धम्मो उपादिन्‍नस्स च अनुपादिन्‍नस्स च धम्मस्स अत्थिपच्‍चयेन पच्‍चयो – सहजातं, पच्छाजातं, आहारं (संखित्तं, यथा निक्खित्तपदानि वित्थारेतब्बानि)। (३)

अनुपादिन्‍नो धम्मो अनुपादिन्‍नस्स धम्मस्स अत्थिपच्‍चयेन पच्‍चयो – सहजातं, पुरेजातं, पच्छाजातं, आहारं (संखित्तं, यथा निक्खित्तपदानि विभजितब्बानि)। (१)

अनुपादिन्‍नो धम्मो उपादिन्‍नस्स धम्मस्स अत्थिपच्‍चयेन पच्‍चयो – पुरेजातं, पच्छाजातं, आहारं। पुरेजातं – अनुपादिन्‍ने रूपे… सद्दे… गन्धे… रसे… फोट्ठब्बे अनिच्‍चतो…पे॰… दोमनस्सं उप्पज्‍जति; कुसलाकुसले निरुद्धे विपाको तदारम्मणता उप्पज्‍जति, अनुपादिन्‍नं रूपायतनं  चक्खुविञ्‍ञाणस्स…पे॰… फोट्ठब्बायतनं कायविञ्‍ञाणस्स…पे॰…। पच्छाजाता – अनुपादिन्‍ना खन्धा पुरेजातस्स इमस्स उपादिन्‍नस्स कायस्स अत्थिपच्‍चयेन पच्‍चयो; अनुपादिन्‍नो कबळीकारो आहारो इमस्स उपादिन्‍नस्स कायस्स अत्थिपच्‍चयेन पच्‍चयो। (२)

अनुपादिन्‍नो धम्मो उपादिन्‍नस्स च अनुपादिन्‍नस्स च धम्मस्स अत्थिपच्‍चयेन पच्‍चयो – पच्छाजातं, आहारं। पच्छाजाता – अनुपादिन्‍ना खन्धा पुरेजातस्स इमस्स उपादिन्‍नस्स च अनुपादिन्‍नस्स  च कायस्स अत्थिपच्‍चयेन पच्‍चयो; अनुपादिन्‍नो कबळीकारो आहारो इमस्स उपादिन्‍नस्स च अनुपादिन्‍नस्स च कायस्स अत्थिपच्‍चयेन पच्‍चयो। (३)

४६५. उपादिन्‍नो च अनुपादिन्‍नो च धम्मा उपादिन्‍नस्स धम्मस्स अत्थिपच्‍चयेन पच्‍चयो – पुरेजातं, पच्छाजातं, आहारं, इन्द्रियं। पुरेजातं – अनुपादिन्‍नं रूपायतनञ्‍च चक्खायतनञ्‍च चक्खुविञ्‍ञाणस्स…पे॰… अनुपादिन्‍नं फोट्ठब्बायतनञ्‍च कायायतनञ्‍च कायविञ्‍ञाणस्स अत्थिपच्‍चयेन पच्‍चयो; अनुपादिन्‍नं रूपायतनञ्‍च वत्थु च…पे॰… फोट्ठब्बायतनञ्‍च वत्थु च उपादिन्‍नानं खन्धानं अत्थिपच्‍चयेन पच्‍चयो। पच्छाजाता – उपादिन्‍ना खन्धा च अनुपादिन्‍नो कबळीकारो आहारो च इमस्स उपादिन्‍नस्स कायस्स अत्थिपच्‍चयेन पच्‍चयो। पच्छाजाता – अनुपादिन्‍ना खन्धा च रूपजीवितिन्द्रियञ्‍च कटत्तारूपानं अत्थिपच्‍चयेन पच्‍चयो। (१)

उपादिन्‍नो च अनुपादिन्‍नो च धम्मा अनुपादिन्‍नस्स धम्मस्स अत्थिपच्‍चयेन  पच्‍चयो – सहजातं, पुरेजातं, पच्छाजातं, आहारं। सहजाता – उपादिन्‍ना खन्धा च महाभूता च चित्तसमुट्ठानानं रूपानं अत्थिपच्‍चयेन पच्‍चयो। सहजातो – अनुपादिन्‍नो एको खन्धो च वत्थु च तिण्णन्‍नं खन्धानं अत्थिपच्‍चयेन पच्‍चयो…पे॰… द्वे खन्धा च…पे॰…। पुरेजातं – अनुपादिन्‍नं रूपायतनञ्‍च वत्थु च अनुपादिन्‍नानं खन्धानं अत्थिपच्‍चयेन पच्‍चयो…पे॰… फोट्ठब्बायतनञ्‍च वत्थु च अनुपादिन्‍नानं खन्धानं अत्थिपच्‍चयेन पच्‍चयो। पच्छाजाता – उपादिन्‍ना खन्धा च अनुपादिन्‍नो कबळीकारो आहारो च इमस्स अनुपादिन्‍नस्स कायस्स अत्थिपच्‍चयेन पच्‍चयो। (२)

उपादिन्‍नो च अनुपादिन्‍नो च धम्मा उपादिन्‍नस्स च अनुपादिन्‍नस्स च धम्मस्स अत्थिपच्‍चयेन पच्‍चयो। आहारं – उपादिन्‍नो च अनुपादिन्‍नो च कबळीकारो  आहारो इमस्स उपादिन्‍नस्स च अनुपादिन्‍नस्स च कायस्स अत्थिपच्‍चयेन पच्‍चयो। (३)

नत्थिपच्‍चयेन पच्‍चयो… विगतपच्‍चयेन पच्‍चयो… अविगतपच्‍चयेन पच्‍चयो।

१. पच्‍चयानुलोमं

२. सङ्ख्यावारो

सुद्धं

४६६. हेतुया  चत्तारि, आरम्मणे चत्तारि, अधिपतिया द्वे, अनन्तरे चत्तारि, समनन्तरे चत्तारि, सहजाते पञ्‍च, अञ्‍ञमञ्‍ञे द्वे, निस्सये पञ्‍च, उपनिस्सये चत्तारि, पुरेजाते छ, पच्छाजाते छ, आसेवने एकं, कम्मे पञ्‍च, विपाके चत्तारि, आहारे नव, इन्द्रिये चत्तारि, झाने चत्तारि, मग्गे चत्तारि, सम्पयुत्ते द्वे, विप्पयुत्ते छ, अत्थिया नव, नत्थिया  चत्तारि, विगते चत्तारि, अविगते नव।

पच्‍चनीयुद्धारो

४६७. उपादिन्‍नो धम्मो उपादिन्‍नस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन पच्‍चयो… पच्छाजातपच्‍चयेन पच्‍चयो… आहारपच्‍चयेन पच्‍चयो… इन्द्रियपच्‍चयेन पच्‍चयो। (१)

उपादिन्‍नो धम्मो अनुपादिन्‍नस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन पच्‍चयो… पच्छाजातपच्‍चयेन पच्‍चयो… आहारपच्‍चयेन पच्‍चयो। (२)

उपादिन्‍नो धम्मो उपादिन्‍नस्स च अनुपादिन्‍नस्स च धम्मस्स सहजातपच्‍चयेन पच्‍चयो… पच्छाजातपच्‍चयेन पच्‍चयो… आहारपच्‍चयेन पच्‍चयो। (३)

४६८. अनुपादिन्‍नो धम्मो अनुपादिन्‍नस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पच्छाजातपच्‍चयेन पच्‍चयो… आहारपच्‍चयेन पच्‍चयो। (१)

अनुपादिन्‍नो  धम्मो उपादिन्‍नस्स धम्मस्स आरम्मणपच्‍चयेन पच्‍चयो… उपनिस्सयपच्‍चयेन पच्‍चयो… पच्छाजातपच्‍चयेन पच्‍चयो… कम्मपच्‍चयेन  पच्‍चयो… आहारपच्‍चयेन पच्‍चयो। (२)

अनुपादिन्‍नो धम्मो उपादिन्‍नस्स च अनुपादिन्‍नस्स च धम्मस्स पच्छाजातपच्‍चयेन पच्‍चयो… आहारपच्‍चयेन पच्‍चयो। (३)

उपादिन्‍नो च अनुपादिन्‍नो च धम्मा उपादिन्‍नस्स धम्मस्स पुरेजातं, पच्छाजातं, आहारं, इन्द्रियं। (१)

उपादिन्‍नो च अनुपादिन्‍नो च धम्मा अनुपादिन्‍नस्स धम्मस्स सहजातं, पुरेजातं, पच्छाजातं, आहारं। (२)

उपादिन्‍नो च अनुपादिन्‍नो च धम्मा उपादिन्‍नस्स च अनुपादिन्‍नस्स च धम्मस्स आहारपच्‍चयेन पच्‍चयो। (३)

२. पच्‍चयपच्‍चनीयं

२. सङ्ख्यावारो

सुद्धं

४६९. नहेतुया नव, नआरम्मणे नव (सब्बत्थ नव), नआहारे अट्ठ…पे॰… नसम्पयुत्ते नव, नविप्पयुत्ते नव, नोअत्थिया चत्तारि, नोनत्थिया नव, नोविगते नव, नोअविगते चत्तारि।

३. पच्‍चयानुलोमपच्‍चनीयं

४७०. हेतुपच्‍चया नआरम्मणे चत्तारि…पे॰… नअञ्‍ञमञ्‍ञे तीणि, नउपनिस्सये चत्तारि, नसम्पयुत्ते तीणि, नविप्पयुत्ते द्वे, नोनत्थिया चत्तारि, नोविगते चत्तारि।

४. पच्‍चयपच्‍चनीयानुलोमं

४७१. नहेतुपच्‍चया  आरम्मणे चत्तारि, अधिपतिया द्वे (अनुलोममातिका कातब्बा)…पे॰… अविगते नव।

उपादिन्‍नदुकं निट्ठितं।

महन्तरदुकं निट्ठितं।

११. उपादानगोच्छकं

६९. उपादानदुकं

१. पटिच्‍चवारो

१. पच्‍चयानुलोमं

१. विभङ्गवारो

हेतुपच्‍चयो

१. उपादानं  धम्मं पटिच्‍च उपादानो धम्मो उप्पज्‍जति हेतुपच्‍चया – दिट्ठुपादानं पटिच्‍च कामुपादानं, कामुपादानं पटिच्‍च दिट्ठुपादानं, सीलब्बतुपादानं पटिच्‍च कामुपादानं, कामुपादानं पटिच्‍च सीलब्बतुपादानं, अत्तवादुपादानं पटिच्‍च कामुपादानं, कामुपादानं पटिच्‍च अत्तवादुपादानं। (१)

उपादानं धम्मं पटिच्‍च नोउपादानो धम्मो उप्पज्‍जति हेतुपच्‍चया – उपादाने पटिच्‍च सम्पयुत्तका खन्धा चित्तसमुट्ठानञ्‍च रूपं। (२)

उपादानं धम्मं पटिच्‍च उपादानो च नोउपादानो च धम्मा उप्पज्‍जन्ति हेतुपच्‍चया – दिट्ठुपादानं पटिच्‍च कामुपादानं सम्पयुत्तका च खन्धा चित्तसमुट्ठानञ्‍च रूपं, कामुपादानं…पे॰… (सब्बं चक्‍कं कातब्बं)। (३)

२. नोउपादानं  धम्मं पटिच्‍च नोउपादानो धम्मो उप्पज्‍जति हेतुपच्‍चया – नोउपादानं एकं खन्धं पटिच्‍च तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… पटिसन्धिक्खणे नोउपादानं एकं खन्धं पटिच्‍च तयो खन्धा कटत्ता च रूपं…पे॰… द्वे खन्धे…पे॰… खन्धे पटिच्‍च वत्थु, वत्थुं पटिच्‍च खन्धा, एकं महाभूतं…पे॰… महाभूते पटिच्‍च चित्तसमुट्ठानं रूपं कटत्तारूपं उपादारूपं। (१)

नोउपादानं धम्मं पटिच्‍च उपादानो धम्मो उप्पज्‍जति हेतुपच्‍चया – नोउपादाने खन्धे पटिच्‍च उपादाना। (२)

नोउपादानं धम्मं पटिच्‍च उपादानो च नोउपादानो च धम्मा उप्पज्‍जन्ति हेतुपच्‍चया – नोउपादानं एकं खन्धं पटिच्‍च तयो खन्धा उपादाना च चित्तसमुट्ठानञ्‍च रूपं…पे॰… द्वे खन्धे पटिच्‍च द्वे खन्धा उपादाना च चित्तसमुट्ठानञ्‍च रूपं। (३)

३. उपादानञ्‍च  नोउपादानञ्‍च धम्मं पटिच्‍च उपादानो धम्मो  उप्पज्‍जति हेतुपच्‍चया – दिट्ठुपादानञ्‍च सम्पयुत्तके च खन्धे पटिच्‍च कामुपादानं (सब्बे चक्‍का कातब्बा)। (१)

उपादानञ्‍च नोउपादानञ्‍च धम्मं पटिच्‍च नोउपादानो धम्मो उप्पज्‍जति हेतुपच्‍चया – नोउपादानं एकं खन्धञ्‍च उपादानञ्‍च पटिच्‍च तयो खन्धा चित्तसमुट्ठानञ्‍च रूपं, द्वे खन्धे च…पे॰… उपादानञ्‍च महाभूते च पटिच्‍च चित्तसमुट्ठानं रूपं। (२)

उपादानञ्‍च नोउपादानञ्‍च धम्मं पटिच्‍च उपादानो च नोउपादानो च धम्मा उप्पज्‍जन्ति हेतुपच्‍चया – नोउपादानं एकं खन्धञ्‍च दिट्ठुपादानञ्‍च पटिच्‍च तयो खन्धा कामुपादानञ्‍च चित्तसमुट्ठानं रूपं, द्वे खन्धे च…पे॰… (चक्‍कं कातब्बं)। (३)

आरम्मणपच्‍चयो

४. उपादानं धम्मं पटिच्‍च उपादानो धम्मो उप्पज्‍जति आरम्मणपच्‍चया (नवपि पञ्हा कातब्बा, रूपं छड्डेतब्बं)।

१. पच्‍चयानुलोमं

२. सङ्ख्यावारो

५. हेतुया  नव, आरम्मणे नव, अधिपतिया नव (सब्बत्थ नव), विपाके एकं…पे॰… अविगते नव।

२. पच्‍चयपच्‍चनीयं

१. विभङ्गवारो

नहेतुपच्‍चयो

६. नोउपादानं धम्मं पटिच्‍च नोउपादानो धम्मो उप्पज्‍जति नहेतुपच्‍चया – अहेतुकं नोउपादानं एकं खन्धं पटिच्‍च तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… अहेतुकपटिसन्धिक्खणे…पे॰… खन्धे पटिच्‍च वत्थु, वत्थुं पटिच्‍च खन्धा, एकं महाभूतं…पे॰… महाभूते पटिच्‍च चित्तसमुट्ठानं रूपं कटत्तारूपं उपादारूपं; बाहिरं… आहारसमुट्ठानं…  उतुसमुट्ठानं… असञ्‍ञसत्तानं…पे॰… विचिकिच्छासहगते उद्धच्‍चसहगते खन्धे पटिच्‍च विचिकिच्छासहगतो उद्धच्‍चसहगतो मोहो। (१)

नआरम्मणपच्‍चयादि

७. उपादानं  धम्मं पटिच्‍च नोउपादानो धम्मो उप्पज्‍जति नआरम्मणपच्‍चया – उपादाने पटिच्‍च चित्तसमुट्ठानं रूपं। (१)

नोउपादानं धम्मं पटिच्‍च नोउपादानो धम्मो उप्पज्‍जति नआरम्मणपच्‍चया – नोउपादाने खन्धे पटिच्‍च चित्तसमुट्ठानं रूपं; पटिसन्धिक्खणे नोउपादाने खन्धे पटिच्‍च कटत्तारूपं, खन्धे पटिच्‍च वत्थु, एकं महाभूतं…पे॰… (याव असञ्‍ञसत्ता)। (१)

उपादानञ्‍च नोउपादानं च धम्मं पटिच्‍च नोउपादानो धम्मो उप्पज्‍जति नआरम्मणपच्‍चया  – उपादाने च सम्पयुत्तके च खन्धे पटिच्‍च चित्तसमुट्ठानं रूपं, उपादाने च महाभूते च पटिच्‍च चित्तसमुट्ठानं रूपं। (१)

नअधिपतिपच्‍चया… नअनन्तरपच्‍चया…पे॰… नउपनिस्सयपच्‍चया।

नपुरेजातपच्‍चयो

८. उपादानं धम्मं पटिच्‍च उपादानो धम्मो उप्पज्‍जति नपुरेजातपच्‍चया – अरूपे अत्तवादुपादानं पटिच्‍च कामुपादानं, कामुपादानं पटिच्‍च अत्तवादुपादानं। (१)

उपादानं धम्मं पटिच्‍च नोउपादानो धम्मो उप्पज्‍जति नपुरेजातपच्‍चया – अरूपे उपादाने पटिच्‍च सम्पयुत्तका खन्धा, उपादाने पटिच्‍च चित्तसमुट्ठानं रूपं (संखित्तं, नवपि पञ्हा अरूपे द्वे उपादाना)।

२. पच्‍चयपच्‍चनीयं

२. सङ्ख्यावारो

सुद्धं

९. नहेतुया  एकं, नआरम्मणे तीणि, नअधिपतिया नव, नअनन्तरे तीणि…पे॰… नउपनिस्सये तीणि, नपुरेजाते नव, नपच्छाजाते नव, नआसेवने नव, नकम्मे तीणि, नविपाके नव, नआहारे एकं, नइन्द्रिये एकं, नझाने एकं, नमग्गे एकं, नसम्पयुत्ते तीणि, नविप्पयुत्ते नव, नोनत्थिया तीणि, नोविगते तीणि।

३. पच्‍चयानुलोमपच्‍चनीयं

१०. हेतुपच्‍चया  नआरम्मणे तीणि, नअधिपतिया नव…पे॰… नउपनिस्सये तीणि, नपुरेजाते नव, नपच्छाजाते नव, नआसेवने नव, नकम्मे तीणि, नविपाके नव, नसम्पयुत्ते तीणि, नविप्पयुत्ते नव, नोनत्थिया तीणि, नोविगते तीणि।

४. पच्‍चयपच्‍चनीयानुलोमं

११. नहेतुपच्‍चया  आरम्मणे एकं (सब्बत्थ एकं), मग्गे एकं…पे॰… अविगते एकं।

२. सहजातवारो

(सहजातवारो पटिच्‍चवारसदिसो विभजन्तेन दिट्ठुपादानं ‘‘सहजातं कामुपादान’’न्ति कातब्बं।)

३. पच्‍चयवारो

१-४. पच्‍चयानुलोमादि

हेतुपच्‍चयो

१२. उपादानं धम्मं पच्‍चया उपादानो धम्मो उप्पज्‍जति हेतुपच्‍चया – दिट्ठुपादानं पच्‍चया कामुपादानं… तीणि (पटिच्‍चसदिसा)।

नोउपादानं धम्मं पच्‍चया नोउपादानो धम्मो उप्पज्‍जति हेतुपच्‍चया – नोउपादानं एकं खन्धं पच्‍चया तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… पटिसन्धिक्खणे…पे॰… खन्धे पच्‍चया वत्थु…पे॰… (याव  अज्झत्तिका महाभूता) वत्थुं पच्‍चया नोउपादाना खन्धा। (१)

नोउपादानं धम्मं पच्‍चया उपादानो धम्मो उप्पज्‍जति हेतुपच्‍चया – नोउपादाने खन्धे पच्‍चया उपादाना, वत्थुं पच्‍चया उपादाना। (२)

नोउपादानं धम्मं पच्‍चया उपादानो च नोउपादानो च धम्मा उप्पज्‍जन्ति हेतुपच्‍चया – नोउपादानं एकं खन्धं पच्‍चया तयो खन्धा उपादाना च चित्तसमुट्ठानञ्‍च रूपं…पे॰… द्वे खन्धे…पे॰… वत्थुं पच्‍चया उपादाना, महाभूते पच्‍चया चित्तसमुट्ठानं रूपं, वत्थुं पच्‍चया उपादाना सम्पयुत्तका च खन्धा। (३)

१३. उपादानञ्‍च  नोउपादानञ्‍च धम्मं पच्‍चया उपादानो धम्मो उप्पज्‍जति हेतुपच्‍चया – दिट्ठुपादानञ्‍च सम्पयुत्तके च खन्धे पच्‍चया कामुपादानं, कामुपादानञ्‍च सम्पयुत्तके  च खन्धे पच्‍चया दिट्ठुपादानं (चक्‍कं कातब्बं)। दिट्ठुपादानञ्‍च वत्थुञ्‍च पच्‍चया कामुपादानं (चक्‍कं कातब्बं)। (१)

उपादानञ्‍च नोउपादानञ्‍च धम्मं पच्‍चया नोउपादानो धम्मो उप्पज्‍जति हेतुपच्‍चया – नोउपादानं एकं खन्धञ्‍च उपादानञ्‍च पच्‍चया तयो खन्धा चित्तसमुट्ठानञ्‍च रूपं…पे॰… द्वे खन्धे च…पे॰… (चक्‍कं कातब्बं)। उपादाने च महाभूते च पच्‍चया चित्तसमुट्ठानं रूपं, उपादानञ्‍च वत्थुञ्‍च पच्‍चया नोउपादाना खन्धा। (२)

उपादानञ्‍च नोउपादानञ्‍च धम्मं पच्‍चया उपादानो च नोउपादानो च धम्मा उप्पज्‍जन्ति हेतुपच्‍चया – नोउपादानं एकं खन्धञ्‍च दिट्ठुपादानञ्‍च पच्‍चया तयो खन्धा कामुपादानं  चित्तसमुट्ठानञ्‍च रूपं…पे॰… (चक्‍कं)। दिट्ठुपादानञ्‍च वत्थुञ्‍च पच्‍चया कामुपादानं सम्पयुत्तका च खन्धा…पे॰… (चक्‍कं)। (३)

आरम्मणपच्‍चया… (आरम्मणे नोउपादानमूलके पञ्‍चायतनञ्‍च वत्थुञ्‍च कातब्बा)।

हेतुया नव, आरम्मणे नव, अधिपतिया नव (सब्बत्थ नव), विपाके एकं…पे॰… अविगते नव।

अनुलोमं।

१४. नोउपादानं धम्मं पच्‍चया नोउपादानो धम्मो उप्पज्‍जति नहेतुपच्‍चया – अहेतुकं नोउपादानं एकं खन्धं पच्‍चया…पे॰… अहेतुकपटिसन्धिक्खणे…पे॰… (याव असञ्‍ञसत्ता) चक्खायतनं पच्‍चया चक्खुविञ्‍ञाणं…पे॰… कायायतनं पच्‍चया कायविञ्‍ञाणं, वत्थुं पच्‍चया अहेतुका नोउपादाना खन्धा, विचिकिच्छासहगते उद्धच्‍चसहगते खन्धे च वत्थुञ्‍च पच्‍चया विचिकिच्छासहगतो उद्धच्‍चसहगतो मोहो।

नहेतुया एकं, नआरम्मणे तीणि, नअधिपतिया नव, नअनन्तरे तीणि, नसमनन्तरे तीणि…पे॰… नपुरेजाते नव…पे॰… नकम्मे तीणि, नविपाके नव (पटिच्‍चसदिसं)…पे॰… नोविगते तीणि।

पच्‍चनीयं।

४. निस्सयवारो

(एवं  इतरे द्वे गणनापि निस्सयवारोपि कातब्बो।)

५. संसट्ठवारो

१-४. पच्‍चयानुलोमादि

हेतुपच्‍चयो

१५. उपादानं  धम्मं संसट्ठो उपादानो धम्मो उप्पज्‍जति हेतुपच्‍चया – दिट्ठुपादानं संसट्ठं कामुपादानं, कामुपादानं संसट्ठं दिट्ठुपादानं (चक्‍कं। एवं नवपि पञ्हा कातब्बा)।

हेतुया  नव, आरम्मणे नव, अधिपतिया नव (सब्बत्थ नव), विपाके एकं…पे॰… विगते नव, अविगते नव।

अनुलोमं।

१६. नोउपादानं धम्मं संसट्ठो नोउपादानो धम्मो उप्पज्‍जति नहेतुपच्‍चया – अहेतुकं नोउपादानं एकं खन्धं संसट्ठा तयो खन्धा…पे॰… द्वे खन्धे…पे॰… अहेतुकपटिसन्धिक्खणे…पे॰… विचिकिच्छासहगते उद्धच्‍चसहगते खन्धे संसट्ठो विचिकिच्छासहगतो उद्धच्‍चसहगतो मोहो।

नहेतुया एकं, नअधिपतिया नव, नपुरेजाते नव, नपच्छाजाते नव, नआसेवने नव, नकम्मे तीणि, नविपाके नव, नझाने एकं, नमग्गे एकं, नविप्पयुत्ते नव।

पच्‍चनीयं।

६. सम्पयुत्तवारो

(एवं  इतरे द्वे गणनापि सम्पयुत्तवारोपि कातब्बो।)

७. पञ्हावारो

१. पच्‍चयानुलोमं

१. विभङ्गवारो

हेतुपच्‍चयो

१७. उपादानो धम्मो उपादानस्स धम्मस्स हेतुपच्‍चयेन पच्‍चयो – उपादाना हेतू सम्पयुत्तकानं उपादानानं हेतुपच्‍चयेन पच्‍चयो। (मूलं कातब्बं) उपादाना हेतू सम्पयुत्तकानं खन्धानं चित्तसमुट्ठानानञ्‍च रूपानं  हेतुपच्‍चयेन पच्‍चयो। (मूलं कातब्बं) उपादाना हेतू सम्पयुत्तकानं खन्धानं उपादानानञ्‍च चित्तसमुट्ठानानं रूपानं हेतुपच्‍चयेन पच्‍चयो। (३)

१८. नोउपादानो धम्मो नोउपादानस्स धम्मस्स हेतुपच्‍चयेन पच्‍चयो – नोउपादाना हेतू सम्पयुत्तकानं खन्धानं चित्तसमुट्ठानानञ्‍च रूपानं हेतुपच्‍चयेन पच्‍चयो; पटिसन्धिक्खणे…पे॰…। (१)

नोउपादानो धम्मो उपादानस्स धम्मस्स  हेतुपच्‍चयेन पच्‍चयो – नोउपादाना हेतू सम्पयुत्तकानं उपादानानं हेतुपच्‍चयेन पच्‍चयो। (मूलं कातब्बं) नोउपादाना हेतू सम्पयुत्तकानं खन्धानं उपादानानञ्‍च चित्तसमुट्ठानानं रूपानं हेतुपच्‍चयेन पच्‍चयो। (३)

१९. उपादानो च नोउपादानो च धम्मा उपादानस्स धम्मस्स हेतुपच्‍चयेन पच्‍चयो – उपादाना च नोउपादाना च हेतू सम्पयुत्तकानं उपादानानं हेतुपच्‍चयेन पच्‍चयो। (मूलं कातब्बं) उपादाना च नोउपादाना च हेतू सम्पयुत्तकानं खन्धानं चित्तसमुट्ठानानञ्‍च रूपानं हेतुपच्‍चयेन पच्‍चयो। (मूलं कातब्बं) उपादाना च नोउपादाना च हेतू सम्पयुत्तकानं खन्धानं उपादानानञ्‍च चित्तसमुट्ठानानं रूपानं हेतुपच्‍चयेन पच्‍चयो। (३)

आरम्मणपच्‍चयो

२०. उपादानो  धम्मो उपादानस्स धम्मस्स आरम्मणपच्‍चयेन पच्‍चयो – उपादाने आरब्भ उपादाना उप्पज्‍जन्ति… तीणि (आरब्भ कातब्बा)।

नोउपादानो धम्मो नोउपादानस्स धम्मस्स आरम्मणपच्‍चयेन पच्‍चयो – दानं दत्वा सीलं…पे॰… उपोसथकम्मं कत्वा तं पच्‍चवेक्खति अस्सादेति अभिनन्दति, तं आरब्भ रागो उप्पज्‍जति, दिट्ठि उप्पज्‍जति; विचिकिच्छा…पे॰… उद्धच्‍चं…पे॰… दोमनस्सं उप्पज्‍जति; पुब्बे सुचिण्णानि…पे॰… झाना वुट्ठहित्वा झानं पच्‍चवेक्खति, अरिया मग्गा वुट्ठहित्वा मग्गं पच्‍चवेक्खन्ति, फलं…पे॰… निब्बानं पच्‍चवेक्खन्ति; निब्बानं गोत्रभुस्स, वोदानस्स, मग्गस्स, फलस्स, आवज्‍जनाय आरम्मणपच्‍चयेन  पच्‍चयो। अरिया नोउपादाने पहीने किलेसे …पे॰… विक्खम्भिते किलेसे पच्‍चवेक्खन्ति, पुब्बे समुदाचिण्णे…पे॰… चक्खुं…पे॰… वत्थुं नोउपादाने खन्धे अनिच्‍चतो…पे॰… दोमनस्सं उप्पज्‍जति; दिब्बेन चक्खुना रूपं पस्सति, दिब्बाय सोतधातुया सद्दं सुणाति। चेतोपरियञाणेन नोउपादानचित्तसमङ्गिस्स चित्तं जानाति, आकासानञ्‍चायतनं विञ्‍ञाणञ्‍चायतनस्स…पे॰… आकिञ्‍चञ्‍ञायतनं नेवसञ्‍ञानासञ्‍ञायतनस्स…पे॰… रूपायतनं चक्खुविञ्‍ञाणस्स…पे॰… फोट्ठब्बायतनं कायविञ्‍ञाणस्स…पे॰… नोउपादाना खन्धा इद्धिविधञाणस्स, चेतोपरियञाणस्स, पुब्बेनिवासानुस्सतिञाणस्स, यथाकम्मूपगञाणस्स, अनागतंसञाणस्स, आवज्‍जनाय आरम्मणपच्‍चयेन पच्‍चयो। (१)

नोउपादानो धम्मो उपादानस्स धम्मस्स आरम्मणपच्‍चयेन पच्‍चयो – दानं…पे॰… सीलं…पे॰… उपोसथकम्मं कत्वा तं अस्सादेति अभिनन्दति, तं आरब्भ रागो उप्पज्‍जति, दिट्ठि उप्पज्‍जति; पुब्बे सुचिण्णानि…पे॰… झाना…पे॰… चक्खुं…पे॰… वत्थुं नोउपादाने खन्धे अस्सादेति अभिनन्दति, तं आरब्भ रागो उप्पज्‍जति, दिट्ठि उप्पज्‍जति। (२)

नोउपादानो धम्मो उपादानस्स च नोउपादानस्स च धम्मस्स आरम्मणपच्‍चयेन पच्‍चयो – दानं…पे॰… सीलं…पे॰… उपोसथकम्मं कत्वा…पे॰… पुब्बे सुचिण्णानि …पे॰… झाना वुट्ठहित्वा झानं…पे॰… चक्खुं…पे॰… वत्थुं नोउपादाने खन्धे अस्सादेति अभिनन्दति, तं आरब्भ उपादाना च सम्पयुत्तका च खन्धा उप्पज्‍जन्ति। (३)

उपादानो च नोउपादानो च धम्मा उपादानस्स धम्मस्स आरम्मणपच्‍चयेन पच्‍चयो… तीणि (आरब्भ कातब्बा)।

अधिपतिपच्‍चयो

२१. उपादानो  धम्मो उपादानस्स धम्मस्स अधिपतिपच्‍चयेन पच्‍चयो। आरम्मणाधिपति – उपादाने गरुं कत्वा उपादाना उप्पज्‍जन्ति… तीणि (आरम्मणाधिपतियेव)।

२२. नोउपादानो धम्मो नोउपादानस्स धम्मस्स अधिपतिपच्‍चयेन पच्‍चयो – आरम्मणाधिपति, सहजाताधिपति। आरम्मणाधिपति – दानं दत्वा सीलं…पे॰… उपोसथकम्मं…पे॰… पुब्बे…पे॰… झाना वुट्ठहित्वा झानं गरुं कत्वा पच्‍चवेक्खति, अस्सादेति अभिनन्दति, अरिया मग्गा वुट्ठहित्वा  मग्गं गरुं कत्वा पच्‍चवेक्खन्ति…पे॰… फलस्स अधिपतिपच्‍चयेन पच्‍चयो; चक्खुं…पे॰… वत्थुं नोउपादाने खन्धे गरुं कत्वा अस्सादेति अभिनन्दति, तं गरुं कत्वा रागो उप्पज्‍जति, दिट्ठि उप्पज्‍जति। सहजाताधिपति – नोउपादानाधिपति सम्पयुत्तकानं खन्धानं चित्तसमुट्ठानानञ्‍च रूपानं अधिपतिपच्‍चयेन पच्‍चयो। (१)

नोउपादानो धम्मो उपादानस्स धम्मस्स अधिपतिपच्‍चयेन पच्‍चयो – आरम्मणाधिपति, सहजाताधिपति। आरम्मणाधिपति – दानं…पे॰… सीलं…पे॰… उपोसथकम्मं कत्वा तं गरुं कत्वा अस्सादेति अभिनन्दति, तं गरुं कत्वा रागो उप्पज्‍जति, दिट्ठि उप्पज्‍जति; पुब्बे…पे॰… झाना…पे॰… चक्खुं…पे॰… वत्थुं नोउपादाने खन्धे गरुं कत्वा अस्सादेति अभिनन्दति, तं गरुं कत्वा रागो उप्पज्‍जति, दिट्ठि उप्पज्‍जति। सहजाताधिपति – नोउपादानाधिपति सम्पयुत्तकानं उपादानानं अधिपतिपच्‍चयेन पच्‍चयो। (२)

नोउपादानो  धम्मो उपादानस्स च नोउपादानस्स च धम्मस्स अधिपतिपच्‍चयेन पच्‍चयो – आरम्मणाधिपति, सहजाताधिपति। आरम्मणाधिपति – दानं…पे॰… सीलं…पे॰… उपोसथकम्मं…पे॰… पुब्बे…पे॰… झानं…पे॰… चक्खुं…पे॰… वत्थुं नोउपादाने खन्धे गरुं कत्वा अस्सादेति अभिनन्दति, तं गरुं कत्वा उपादाना च सम्पयुत्तका च खन्धा उप्पज्‍जन्ति। सहजाताधिपति – नोउपादानाधिपति सम्पयुत्तकानं खन्धानं उपादानानञ्‍च चित्तसमुट्ठानानं रूपानं अधिपतिपच्‍चयेन पच्‍चयो। (३)

उपादानो च नोउपादानो च धम्मा उपादानस्स धम्मस्स अधिपतिपच्‍चयेन पच्‍चयो… तीणि… आरम्मणाधिपति… तीणि (आरब्भ कातब्बा, आरम्मणाधिपतियेव)।

अनन्तरपच्‍चयादि

२३. उपादानो धम्मो उपादानस्स धम्मस्स अनन्तरपच्‍चयेन पच्‍चयो – पुरिमा पुरिमा उपादाना पच्छिमानं पच्छिमानं उपादानानं अनन्तरपच्‍चयेन पच्‍चयो। (मूलं कातब्बं) पुरिमा पुरिमा उपादाना पच्छिमानं पच्छिमानं नोउपादानानं खन्धानं अनन्तरपच्‍चयेन पच्‍चयो; उपादानं वुट्ठानस्स अनन्तरपच्‍चयेन पच्‍चयो। (मूलं कातब्बं) पुरिमा पुरिमा उपादाना पच्छिमानं पच्छिमानं उपादानानं सम्पयुत्तकानञ्‍च खन्धानं अनन्तरपच्‍चयेन पच्‍चयो। (३)

२४. नोउपादानो  धम्मो नोउपादानस्स धम्मस्स अनन्तरपच्‍चयेन पच्‍चयो – पुरिमा पुरिमा नोउपादाना खन्धा पच्छिमानं पच्छिमानं नोउपादानानं खन्धानं अनन्तरपच्‍चयेन पच्‍चयो; अनुलोमं गोत्रभुस्स…पे॰… फलसमापत्तिया अनन्तरपच्‍चयेन पच्‍चयो। (१)

नोउपादानो धम्मो उपादानस्स धम्मस्स अनन्तरपच्‍चयेन पच्‍चयो – पुरिमा पुरिमा नोउपादाना खन्धा  पच्छिमानं पच्छिमानं उपादानानं खन्धानं अनन्तरपच्‍चयेन पच्‍चयो; आवज्‍जना उपादानानं अनन्तरपच्‍चयेन पच्‍चयो। (२)

नोउपादानो धम्मो उपादानस्स च नोउपादानस्स च धम्मस्स अनन्तरपच्‍चयेन पच्‍चयो  – पुरिमा पुरिमा नोउपादाना खन्धा पच्छिमानं पच्छिमानं उपादानानं सम्पयुत्तकानञ्‍च खन्धानं अनन्तरपच्‍चयेन पच्‍चयो; आवज्‍जना उपादानानं सम्पयुत्तकानञ्‍च खन्धानं अनन्तरपच्‍चयेन पच्‍चयो। (३)

२५. उपादानो च नोउपादानो च धम्मा उपादानस्स धम्मस्स अनन्तरपच्‍चयेन पच्‍चयो – पुरिमा पुरिमा उपादाना च सम्पयुत्तका च खन्धा पच्छिमानं पच्छिमानं उपादानानं अनन्तरपच्‍चयेन पच्‍चयो। (मूलं कातब्बं) पुरिमा पुरिमा उपादाना च सम्पयुत्तका च खन्धा पच्छिमानं पच्छिमानं नोउपादानानं खन्धानं अनन्तरपच्‍चयेन पच्‍चयो; उपादाना च सम्पयुत्तका च खन्धा वुट्ठानस्स अनन्तरपच्‍चयेन पच्‍चयो। (मूलं कातब्बं) पुरिमा पुरिमा उपादाना च सम्पयुत्तका च खन्धा पच्छिमानं पच्छिमानं उपादानानं सम्पयुत्तकानञ्‍च खन्धानं अनन्तरपच्‍चयेन पच्‍चयो। (३)

समनन्तरपच्‍चयेन पच्‍चयो… सहजातपच्‍चयेन पच्‍चयो (पटिच्‍चसदिसं)… अञ्‍ञमञ्‍ञपच्‍चयेन पच्‍चयो (पटिच्‍चसदिसं)… निस्सयपच्‍चयेन पच्‍चयो (पच्‍चयसदिसं)।

उपनिस्सयपच्‍चयो

२६. उपादानो धम्मो उपादानस्स धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो  …पे॰…। पकतूपनिस्सयो – उपादाना उपादानानं उपनिस्सयपच्‍चयेन पच्‍चयो… तीणि।

२७. नोउपादानो  धम्मो नोउपादानस्स धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो – सद्धं उपनिस्साय दानं देति…पे॰… समापत्तिं उप्पादेति, मानं जप्पेति, दिट्ठिं गण्हाति; सीलं…पे॰… पञ्‍ञं… रागं…पे॰… पत्थनं… कायिकं सुखं…पे॰… सेनासनं उपनिस्साय दानं देति…पे॰… समापत्तिं उप्पादेति, मानं जप्पेति, दिट्ठिं गण्हाति; पाणं हनति…पे॰… सङ्घं भिन्दति, सद्धा…पे॰… सेनासनं सद्धाय…पे॰… फलसमापत्तिया उपनिस्सयपच्‍चयेन पच्‍चयो। (१)

नोउपादानो  धम्मो उपादानस्स धम्मस्स उपनिस्सयपच्‍चयेन पच्‍चयो। पकतूपनिस्सयो – सद्धं उपनिस्साय मानं जप्पेति, दिट्ठिं गण्हाति; सीलं…पे॰… सेनासनं उपनिस्साय अदिन्‍नं…पे॰… मुसा…पे॰… पिसुणं…पे॰… सम्फं…पे॰… सन्धिं…पे॰… निल्‍लोपं…पे॰… एकागारिकं…पे॰… परिपन्थे…पे॰… परदारं…पे॰… गामघातं…पे॰… निगमघातं करोति; सद्धा…पे॰… सेनासनं उपादानानं उपनिस्सयपच्‍चयेन पच्‍चयो। (मूलं कातब्बं) सद्धं उपनिस्साय मानं जप्पेति, दिट्ठिं गण्हाति; सीलं…पे॰… सेनासनं उपनिस्साय अदिन्‍नं आदियति, मुसा…पे॰… पिसुणं…पे॰… सम्फं…पे॰… सन्धिं…पे॰… निल्‍लोपं…पे॰… एकागारिकं…पे॰… परिपन्थे…पे॰… परदारं…पे॰… गामघातं…पे॰… निगमघातं करोति; सद्धा…पे॰… सेनासनं उपादानानं सम्पयुत्तकानञ्‍च खन्धानं उपनिस्सयपच्‍चयेन पच्‍चयो। (३)

उपादानो च नोउपादानो  च धम्मा उपादानस्स धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो… तीणि।

पुरेजातपच्‍चयो

२८. नोउपादानो धम्मो नोउपादानस्स धम्मस्स पुरेजातपच्‍चयेन पच्‍चयो – आरम्मणपुरेजातं, वत्थुपुरेजातं। आरम्मणपुरेजातं – चक्खुं…पे॰… वत्थुं अनिच्‍चतो…पे॰… दोमनस्सं उप्पज्‍जति; दिब्बेन चक्खुना रूपं पस्सति, दिब्बाय सोतधातुया सद्दं सुणाति। रूपायतनं चक्खुविञ्‍ञाणस्स…पे॰… फोट्ठब्बायतनं कायविञ्‍ञाणस्स…पे॰…। वत्थुपुरेजातं – चक्खायतनं चक्खुविञ्‍ञाणस्स…पे॰… कायायतनं कायविञ्‍ञाणस्स…पे॰… वत्थु नोउपादानानं खन्धानं पुरेजातपच्‍चयेन पच्‍चयो। (१)

नोउपादानो  धम्मो उपादानस्स धम्मस्स पुरेजातपच्‍चयेन पच्‍चयो – आरम्मणपुरेजातं, वत्थुपुरेजातं। आरम्मणपुरेजातं – चक्खुं…पे॰… वत्थुं अस्सादेति अभिनन्दति, तं आरब्भ रागो उप्पज्‍जति, दिट्ठि उप्पज्‍जति। वत्थुपुरेजातं – वत्थु उपादानानं पुरेजातपच्‍चयेन पच्‍चयो। (२)

नोउपादानो  धम्मो उपादानस्स च नोउपादानस्स च धम्मस्स पुरेजातपच्‍चयेन पच्‍चयो – आरम्मणपुरेजातं, वत्थुपुरेजातं। आरम्मणपुरेजातं – चक्खुं…पे॰… वत्थुं अस्सादेति अभिनन्दति, तं आरब्भ उपादाना च सम्पयुत्तका च खन्धा उप्पज्‍जन्ति। वत्थुपुरेजातं – वत्थु उपादानानं सम्पयुत्तकानञ्‍च खन्धानं पुरेजातपच्‍चयेन पच्‍चयो। (३)

पच्छाजातासेवनपच्‍चया

२९. उपादानो धम्मो नोउपादानस्स धम्मस्स पच्छाजातपच्‍चयेन  पच्‍चयो (संखित्तं)। (१)

नोउपादानो धम्मो नोउपादानस्स धम्मस्स पच्छाजातपच्‍चयेन पच्‍चयो (संखित्तं)। (१)

उपादानो च नोउपादानो च धम्मा नोउपादानस्स धम्मस्स पच्छाजातपच्‍चयेन पच्‍चयो (संखित्तं)। (१) …आसेवनपच्‍चयेन पच्‍चयो।

कम्मपच्‍चयो

३०. नोउपादानो धम्मो नोउपादानस्स धम्मस्स कम्मपच्‍चयेन पच्‍चयो – सहजाता, नानाक्खणिका। सहजाता – नोउपादाना चेतना सम्पयुत्तकानं खन्धानं चित्तसमुट्ठानानञ्‍च रूपानं कम्मपच्‍चयेन पच्‍चयो; पटिसन्धिक्खणे…पे॰…। नानाक्खणिका – नोउपादाना चेतना विपाकानं खन्धानं कटत्ता च रूपानं कम्मपच्‍चयेन पच्‍चयो। (१)

नोउपादानो धम्मो उपादानस्स धम्मस्स कम्मपच्‍चयेन पच्‍चयो – नोउपादाना चेतना सम्पयुत्तकानं उपादानानं कम्मपच्‍चयेन पच्‍चयो। (२)

नोउपादानो धम्मो उपादानस्स च नोउपादानस्स च धम्मस्स कम्मपच्‍चयेन पच्‍चयो – नोउपादाना चेतना सम्पयुत्तकानं खन्धानं उपादानानञ्‍च चित्तसमुट्ठानानं रूपानं कम्मपच्‍चयेन पच्‍चयो। (३)

विपाकपच्‍चयादि

३१. नोउपादानो  धम्मो नोउपादानस्स धम्मस्स विपाकपच्‍चयेन पच्‍चयो – विपाको नोउपादानो एको खन्धो…पे॰… एकं।

नोउपादानो धम्मो नोउपादानस्स धम्मस्स आहारपच्‍चयेन पच्‍चयो… तीणि (एकोयेव कबळीकारो आहारो)… इन्द्रियपच्‍चयेन पच्‍चयो… तीणि (रूपजीवितिन्द्रियं एकंयेव)… झानपच्‍चयेन पच्‍चयो… तीणि।

उपादानो  धम्मो उपादानस्स धम्मस्स मग्गपच्‍चयेन पच्‍चयो – उपादानानि मग्गङ्गानि सम्पयुत्तकानं उपादानानं मग्गपच्‍चयेन पच्‍चयो (इमिना कारणेन नव पञ्हा कातब्बा)… सम्पयुत्तपच्‍चयेन पच्‍चयो… नव।

विप्पयुत्तपच्‍चयो

३२. उपादानो धम्मो नोउपादानस्स धम्मस्स विप्पयुत्तपच्‍चयेन पच्‍चयो – सहजातं, पच्छाजातं। सहजाता – उपादाना चित्तसमुट्ठानानं रूपानं विप्पयुत्तपच्‍चयेन पच्‍चयो। पच्छाजातं – पच्छाजाता उपादाना पुरेजातस्स इमस्स कायस्स विप्पयुत्तपच्‍चयेन पच्‍चयो। (१)

नोउपादानो धम्मो नोउपादानस्स धम्मस्स विप्पयुत्तपच्‍चयेन पच्‍चयो – सहजातं, पुरेजातं, पच्छाजातं (संखित्तं)। (१)

नोउपादानो धम्मो उपादानस्स धम्मस्स विप्पयुत्तपच्‍चयेन पच्‍चयो। पुरेजातं – वत्थु उपादानानं विप्पयुत्तपच्‍चयेन पच्‍चयो। (२)

नोउपादानो धम्मो उपादानस्स च नोउपादानस्स च धम्मस्स विप्पयुत्तपच्‍चयेन पच्‍चयो। पुरेजातं – वत्थु उपादानानं सम्पयुत्तकानञ्‍च खन्धानं विप्पयुत्तपच्‍चयेन पच्‍चयो। (३)

३३. उपादानो  च नोउपादानो च धम्मा नोउपादानस्स धम्मस्स विप्पयुत्तपच्‍चयेन पच्‍चयो – सहजातं, पच्छाजातं। सहजाता – उपादाना च सम्पयुत्तका च खन्धा चित्तसमुट्ठानानं रूपानं विप्पयुत्तपच्‍चयेन पच्‍चयो। पच्छाजाता – उपादाना च सम्पयुत्तका च खन्धा पुरेजातस्स इमस्स कायस्स विप्पयुत्तपच्‍चयेन पच्‍चयो। (१)

अत्थिपच्‍चयो

३४. उपादानो  धम्मो उपादानस्स धम्मस्स अत्थिपच्‍चयेन पच्‍चयो – दिट्ठुपादानं कामुपादानस्स अत्थिपच्‍चयेन पच्‍चयो (चक्‍कं)। (१)

उपादानो धम्मो नोउपादानस्स धम्मस्स अत्थिपच्‍चयेन पच्‍चयो – सहजातं, पच्छाजातं। सहजाता – उपादाना सम्पयुत्तकानं खन्धानं चित्तसमुट्ठानानञ्‍च रूपानं अत्थिपच्‍चयेन पच्‍चयो। पच्छाजाता – उपादाना पुरेजातस्स इमस्स कायस्स अत्थिपच्‍चयेन पच्‍चयो। (२)

उपादानो धम्मो उपादानस्स च नोउपादानस्स च धम्मस्स अत्थिपच्‍चयेन पच्‍चयो (संखित्तं, पटिच्‍चसदिसं)। (३)

३५. नोउपादानो धम्मो नोउपादानस्स धम्मस्स अत्थिपच्‍चयेन पच्‍चयो – सहजातं, पुरेजातं, पच्छाजातं, आहारं, इन्द्रियं (संखित्तं, वित्थारेतब्बं)। (१)

नोउपादानो धम्मो उपादानस्स धम्मस्स अत्थिपच्‍चयेन पच्‍चयो – सहजातं, पुरेजातं। सहजातं (सहजातसदिसं)। पुरेजातं (पुरेजातसदिसं)। (२)

नोउपादानो धम्मो उपादानस्स च नोउपादानस्स च धम्मस्स अत्थिपच्‍चयेन पच्‍चयो – सहजातं, पुरेजातं (संखित्तं, सहजातसदिसं सहजातं विभजितब्बं, पुरेजातसदिसं पुरेजातं)। (३)

३६. उपादानो  च नोउपादानो च धम्मा उपादानस्स धम्मस्स अत्थिपच्‍चयेन पच्‍चयो – सहजातं, पुरेजातं। सहजातं – दिट्ठुपादानञ्‍च सम्पयुत्तका च खन्धा कामुपादानस्स अत्थिपच्‍चयेन पच्‍चयो (चक्‍कं)। सहजातं – दिट्ठुपादानञ्‍च वत्थु च कामुपादानस्स अत्थिपच्‍चयेन पच्‍चयो (चक्‍कं)। (१)

उपादानो च नोउपादानो च धम्मा नोउपादानस्स धम्मस्स  अत्थिपच्‍चयेन पच्‍चयो – सहजातं, पुरेजातं, पच्छाजातं, आहारं, इन्द्रियं। सहजातो – नोउपादानो एको खन्धो च उपादाना च तिण्णन्‍नं खन्धानं चित्तसमुट्ठानानञ्‍च रूपानं अत्थिपच्‍चयेन पच्‍चयो…पे॰… द्वे खन्धा च…पे॰…। सहजाता – उपादाना च महाभूता च चित्तसमुट्ठानानं रूपानं  अत्थिपच्‍चयेन पच्‍चयो। सहजाता – उपादाना च वत्थु च नोउपादानानं खन्धानं अत्थिपच्‍चयेन पच्‍चयो। पच्छाजाता – उपादाना च सम्पयुत्तका च खन्धा पुरेजातस्स इमस्स कायस्स अत्थिपच्‍चयेन पच्‍चयो। पच्छाजाता – उपादाना च सम्पयुत्तका च खन्धा कबळीकारो आहारो च इमस्स कायस्स अत्थिपच्‍चयेन पच्‍चयो। पच्छाजाता – उपादाना च सम्पयुत्तका च खन्धा रूपजीवितिन्द्रियञ्‍च कटत्तारूपानं अत्थिपच्‍चयेन पच्‍चयो। (२)

उपादानो च नोउपादानो च धम्मा उपादानस्स च नोउपादानस्स च धम्मस्स अत्थिपच्‍चयेन पच्‍चयो – सहजातं, पुरेजातं। सहजातो – नोउपादानो एको खन्धो च दिट्ठुपादानञ्‍च तिण्णन्‍नं खन्धानं कामुपादानस्स च चित्तसमुट्ठानानं रूपानं अत्थिपच्‍चयेन पच्‍चयो…पे॰… द्वे खन्धा च…पे॰… (चक्‍कं)। सहजातं – दिट्ठुपादानञ्‍च वत्थु च कामुपादानस्स सम्पयुत्तकानञ्‍च खन्धानं अत्थिपच्‍चयेन पच्‍चयो (चक्‍कं)। (३)

१. पच्‍चयानुलोमं

२. सङ्ख्यावारो

सुद्धं

३७. हेतुया नव, आरम्मणे नव, अधिपतिया नव, अनन्तरे नव, समनन्तरे नव, सहजाते नव, अञ्‍ञमञ्‍ञे नव, निस्सये नव, उपनिस्सये नव, पुरेजाते तीणि, पच्छाजाते तीणि, आसेवने नव, कम्मे तीणि, विपाके एकं, आहारे तीणि, इन्द्रिये तीणि, झाने तीणि, मग्गे नव, सम्पयुत्ते नव, विप्पयुत्ते पञ्‍च, अत्थिया नव, नत्थिया नव, विगते नव, अविगते नव।

अनुलोमं।

२. पच्‍चनीयुद्धारो

३८. उपादानो धम्मो उपादानस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो। (१)

उपादानो  धम्मो नोउपादानस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पच्छाजातपच्‍चयेन पच्‍चयो। (२)

उपादानो धम्मो उपादानस्स च नोउपादानस्स च धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो। (३)

३९. नोउपादानो धम्मो नोउपादानस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन पच्‍चयो… पच्छाजातपच्‍चयेन पच्‍चयो… कम्मपच्‍चयेन पच्‍चयो… आहारपच्‍चयेन पच्‍चयो… इन्द्रियपच्‍चयेन पच्‍चयो। (१)

नोउपादानो धम्मो उपादानस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन पच्‍चयो। (२)

नोउपादानो धम्मो उपादानस्स च नोउपादानस्स च धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन पच्‍चयो। (३)

४०. उपादानो  च नोउपादानो च धम्मा उपादानस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो। (१)

उपादानो च नोउपादानो च धम्मा नोउपादानस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पच्छाजातपच्‍चयेन पच्‍चयो। (२)

उपादानो च नोउपादानो च धम्मा उपादानस्स च नोउपादानस्स च धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो। (३)

२. पच्‍चयपच्‍चनीयं

२. सङ्ख्यावारो

४१. नहेतुया नव, नआरम्मणे नव (सब्बत्थ नव), नोअविगते नव।

३. पच्‍चयानुलोमपच्‍चनीयं

४२. हेतुपच्‍चया  नआरम्मणे नव, नअधिपतिया नव…पे॰… नअञ्‍ञमञ्‍ञे तीणि, नउपनिस्सये नव (सब्बत्थ नव), नसम्पयुत्ते तीणि, नविप्पयुत्ते नव, नोनत्थिया नव, नोविगते नव।

४. पच्‍चयपच्‍चनीयानुलोमं

४३. नहेतुपच्‍चया आरम्मणे नव, अधिपतिया नव (अनुलोममातिका कातब्बा)…पे॰… अविगते नव।

उपादानदुकं निट्ठितं।

७०. उपादानियदुकं

१-७. पटिच्‍चवारादि

४४. उपादानियं  धम्मं पटिच्‍च उपादानियो धम्मो उप्पज्‍जति हेतुपच्‍चया – उपादानियं एकं खन्धं पटिच्‍च तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… पटिसन्धिक्खणे…पे॰… खन्धे पटिच्‍च वत्थु, वत्थुं पटिच्‍च खन्धा, एकं महाभूतं…पे॰… (यथा लोकियदुकं, एवं कातब्बं। निन्‍नानाकरणं)।

उपादानियदुकं निट्ठितं।

७१. उपादानसम्पयुत्तदुकं

१. पटिच्‍चवारो

१. पच्‍चयानुलोमं

१. विभङ्गवारो

हेतुपच्‍चयो

४५. उपादानसम्पयुत्तं  धम्मं पटिच्‍च उपादानसम्पयुत्तो धम्मो उप्पज्‍जति हेतुपच्‍चया – उपादानसम्पयुत्तं एकं खन्धं पटिच्‍च तयो खन्धा…पे॰… द्वे खन्धे…पे॰…। (१)

उपादानसम्पयुत्तं धम्मं पटिच्‍च उपादानविप्पयुत्तो धम्मो उप्पज्‍जति हेतुपच्‍चया – उपादानसम्पयुत्ते खन्धे पटिच्‍च चित्तसमुट्ठानं रूपं, दिट्ठिगतविप्पयुत्तलोभसहगते खन्धे पटिच्‍च लोभो चित्तसमुट्ठानञ्‍च रूपं। (२)

उपादानसम्पयुत्तं  धम्मं पटिच्‍च उपादानसम्पयुत्तो च उपादानविप्पयुत्तो  च धम्मा उप्पज्‍जन्ति हेतुपच्‍चया – उपादानसम्पयुत्तं एकं खन्धं पटिच्‍च तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… दिट्ठिगतविप्पयुत्तलोभसहगतं एकं खन्धं पटिच्‍च तयो खन्धा लोभो च चित्तसमुट्ठानञ्‍च रूपं…पे॰… द्वे खन्धे…पे॰…। (३)

४६. उपादानविप्पयुत्तं धम्मं पटिच्‍च उपादानविप्पयुत्तो धम्मो उप्पज्‍जति हेतुपच्‍चया  – उपादानविप्पयुत्तं एकं खन्धं पटिच्‍च तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… दिट्ठिगतविप्पयुत्तं लोभं पटिच्‍च चित्तसमुट्ठानं रूपं; पटिसन्धिक्खणे उपादानविप्पयुत्तं एकं खन्धं पटिच्‍च तयो खन्धा कटत्ता च रूपं…पे॰… द्वे खन्धे…पे॰… खन्धे पटिच्‍च वत्थु, वत्थुं पटिच्‍च खन्धा, एकं महाभूतं…पे॰…। (१)

उपादानविप्पयुत्तं धम्मं पटिच्‍च उपादानसम्पयुत्तो धम्मो उप्पज्‍जति हेतुपच्‍चया – दिट्ठिगतविप्पयुत्तं लोभं पटिच्‍च सम्पयुत्तका खन्धा। (२)

उपादानविप्पयुत्तं धम्मं पटिच्‍च उपादानसम्पयुत्तो च उपादानविप्पयुत्तो च धम्मा उप्पज्‍जन्ति हेतुपच्‍चया – दिट्ठिगतविप्पयुत्तं लोभं पटिच्‍च सम्पयुत्तका खन्धा चित्तसमुट्ठानञ्‍च रूपं। (३)

४७. उपादानसम्पयुत्तञ्‍च उपादानविप्पयुत्तञ्‍च धम्मं पटिच्‍च उपादानसम्पयुत्तो धम्मो उप्पज्‍जति हेतुपच्‍चया – दिट्ठिगतविप्पयुत्तलोभसहगतं एकं खन्धञ्‍च लोभञ्‍च पटिच्‍च तयो खन्धा…पे॰… द्वे खन्धे च…पे॰…। (१)

उपादानसम्पयुत्तञ्‍च उपादानविप्पयुत्तञ्‍च धम्मं पटिच्‍च उपादानविप्पयुत्तो धम्मो उप्पज्‍जति हेतुपच्‍चया – उपादानसम्पयुत्ते खन्धे च महाभूते च पटिच्‍च  चित्तसमुट्ठानं रूपं, दिट्ठिगतविप्पयुत्तलोभसहगते खन्धे च लोभञ्‍च पटिच्‍च चित्तसमुट्ठानं रूपं। (२)

उपादानसम्पयुत्तञ्‍च उपादानविप्पयुत्तञ्‍च धम्मं पटिच्‍च उपादानसम्पयुत्तो च उपादानविप्पयुत्तो च धम्मा उप्पज्‍जन्ति हेतुपच्‍चया – दिट्ठिगतविप्पयुत्तलोभसहगतं एकं खन्धञ्‍च लोभञ्‍च पटिच्‍च तयो खन्धा चित्तसमुट्ठानञ्‍च रूपं…पे॰… द्वे खन्धे च…पे॰…। (३)

आरम्मणपच्‍चयो

४८. उपादानसम्पयुत्तं  धम्मं पटिच्‍च उपादानसम्पयुत्तो धम्मो उप्पज्‍जति आरम्मणपच्‍चया  – उपादानसम्पयुत्तं एकं खन्धं पटिच्‍च तयो खन्धा…पे॰… द्वे खन्धे…पे॰…। (१)

उपादानसम्पयुत्तं धम्मं पटिच्‍च उपादानविप्पयुत्तो धम्मो उप्पज्‍जति आरम्मणपच्‍चया – दिट्ठिगतविप्पयुत्तलोभसहगते खन्धे पटिच्‍च लोभो। (२)

उपादानसम्पयुत्तं धम्मं पटिच्‍च उपादानसम्पयुत्तो च उपादानविप्पयुत्तो च धम्मा उप्पज्‍जन्ति आरम्मणपच्‍चया – दिट्ठिगतविप्पयुत्तलोभसहगतं एकं खन्धं पटिच्‍च तयो खन्धा लोभो च…पे॰… द्वे खन्धे…पे॰…। (३)

४९. उपादानविप्पयुत्तं धम्मं पटिच्‍च उपादानविप्पयुत्तो धम्मो उप्पज्‍जति आरम्मणपच्‍चया – उपादानविप्पयुत्तं एकं खन्धं…पे॰… द्वे खन्धे…पे॰… पटिसन्धिक्खणे…पे॰… वत्थुं पटिच्‍च खन्धा। (१)

उपादानविप्पयुत्तं धम्मं पटिच्‍च उपादानसम्पयुत्तो धम्मो उप्पज्‍जति आरम्मणपच्‍चया – दिट्ठिगतविप्पयुत्तं लोभं पटिच्‍च सम्पयुत्तका खन्धा। (२)

उपादानसम्पयुत्तञ्‍च उपादानविप्पयुत्तञ्‍च  धम्मं पटिच्‍च उपादानसम्पयुत्तो धम्मो उप्पज्‍जति आरम्मणपच्‍चया – दिट्ठिगतविप्पयुत्तलोभसहगतं एकं खन्धञ्‍च लोभञ्‍च पटिच्‍च तयो खन्धा…पे॰… द्वे खन्धे च…पे॰…। (३) (संखित्तं।)

१. पच्‍चयानुलोमं

२. सङ्ख्यावारो

सुद्धं

५०. हेतुया नव, आरम्मणे छ, अधिपतिया नव, अनन्तरे छ, समनन्तरे छ, सहजाते नव, अञ्‍ञमञ्‍ञे छ, निस्सये नव, उपनिस्सये छ, पुरेजाते छ, आसेवने छ, कम्मे नव, विपाके एकं, आहारे नव (सब्बत्थ नव), मग्गे नव, सम्पयुत्ते छ, विप्पयुत्ते नव, अत्थिया नव, नत्थिया छ, विगते छ, अविगते नव।

२. पच्‍चयपच्‍चनीयं

१. विभङ्गवारो

नहेतुपच्‍चयो

५१. उपादानविप्पयुत्तं  धम्मं पटिच्‍च उपादानविप्पयुत्तो धम्मो उप्पज्‍जति नहेतुपच्‍चया – अहेतुकं उपादानविप्पयुत्तं एकं खन्धं पटिच्‍च तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… अहेतुकपटिसन्धिक्खणे…पे॰… (याव असञ्‍ञसत्ता) विचिकिच्छासहगते उद्धच्‍चसहगते खन्धे पटिच्‍च विचिकिच्छासहगतो उद्धच्‍चसहगतो मोहो। (१)

नआरम्मणपच्‍चयादि

५२. उपादानसम्पयुत्तं धम्मं पटिच्‍च उपादानविप्पयुत्तो धम्मो उप्पज्‍जति नआरम्मणपच्‍चया – उपादानसम्पयुत्ते खन्धे पटिच्‍च चित्तसमुट्ठानं रूपं। (१)

उपादानविप्पयुत्तं धम्मं पटिच्‍च उपादानविप्पयुत्तो धम्मो उप्पज्‍जति नआरम्मणपच्‍चया – उपादानविप्पयुत्ते खन्धे पटिच्‍च चित्तसमुट्ठानं रूपं, दिट्ठिगतविप्पयुत्तं लोभं पटिच्‍च चित्तसमुट्ठानं रूपं; पटिसन्धिक्खणे…पे॰… (याव असञ्‍ञसत्ता)। (१)

उपादानसम्पयुत्तञ्‍च उपादानविप्पयुत्तञ्‍च धम्मं पटिच्‍च उपादानविप्पयुत्तो  धम्मो उप्पज्‍जति नआरम्मणपच्‍चया – उपादानसम्पयुत्ते खन्धे च महाभूते च पटिच्‍च चित्तसमुट्ठानं रूपं, दिट्ठिगतविप्पयुत्तलोभसहगते खन्धे च लोभञ्‍च पटिच्‍च चित्तसमुट्ठानं रूपं। (१)

नअधिपतिपच्‍चया… नअनन्तरपच्‍चया… नसमनन्तरपच्‍चया… नउपनिस्सयपच्‍चया।

नपुरेजातपच्‍चयादि

५३. उपादानसम्पयुत्तं धम्मं पटिच्‍च उपादानसम्पयुत्तो धम्मो उप्पज्‍जति नपुरेजातपच्‍चया  – अरूपे उपादानसम्पयुत्तं एकं खन्धं पटिच्‍च तयो खन्धा…पे॰… द्वे खन्धे…पे॰…। (१)

उपादानसम्पयुत्तं धम्मं पटिच्‍च उपादानविप्पयुत्तो धम्मो उप्पज्‍जति नपुरेजातपच्‍चया – अरूपे दिट्ठिगतविप्पयुत्तलोभसहगते खन्धे पटिच्‍च लोभो, उपादानसम्पयुत्ते खन्धे पटिच्‍च चित्तसमुट्ठानं रूपं। (२)

उपादानसम्पयुत्तं  धम्मं पटिच्‍च उपादानसम्पयुत्तो च उपादानविप्पयुत्तो च धम्मा उप्पज्‍जन्ति नपुरेजातपच्‍चया – अरूपे दिट्ठिगतविप्पयुत्तलोभसहगतं एकं खन्धं पटिच्‍च तयो खन्धा लोभो च…पे॰… द्वे खन्धे…पे॰…। (३)

५४. उपादानविप्पयुत्तं धम्मं पटिच्‍च उपादानविप्पयुत्तो धम्मो उप्पज्‍जति नपुरेजातपच्‍चया – अरूपे उपादानविप्पयुत्तं एकं खन्धं पटिच्‍च तयो खन्धा…पे॰… द्वे खन्धे…पे॰… उपादानविप्पयुत्ते खन्धे पटिच्‍च चित्तसमुट्ठानं रूपं, दिट्ठिगतविप्पयुत्तं लोभं पटिच्‍च चित्तसमुट्ठानं रूपं; पटिसन्धिक्खणे…पे॰… (याव असञ्‍ञसत्ता)। (१)

उपादानविप्पयुत्तं धम्मं पटिच्‍च उपादानसम्पयुत्तो धम्मो उप्पज्‍जति नपुरेजातपच्‍चया  – अरूपे दिट्ठिगतविप्पयुत्तं लोभं पटिच्‍च सम्पयुत्तका खन्धा। (२)

उपादानसम्पयुत्तञ्‍च उपादानविप्पयुत्तञ्‍च धम्मं पटिच्‍च उपादानसम्पयुत्तो धम्मो उप्पज्‍जति नपुरेजातपच्‍चया – अरूपे दिट्ठिगतविप्पयुत्तलोभसहगतं एकं खन्धञ्‍च लोभञ्‍च पटिच्‍च तयो खन्धा…पे॰… द्वे खन्धे च…पे॰…। (१)

उपादानसम्पयुत्तञ्‍च उपादानविप्पयुत्तञ्‍च धम्मं पटिच्‍च उपादानविप्पयुत्तो धम्मो उप्पज्‍जति नपुरेजातपच्‍चया – उपादानसम्पयुत्ते खन्धे च महाभूते च पटिच्‍च चित्तसमुट्ठानं रूपं, दिट्ठिगतविप्पयुत्तलोभसहगते खन्धे च लोभञ्‍च पटिच्‍च चित्तसमुट्ठानं रूपं। (२)

नपच्छाजातपच्‍चया… नआसेवनपच्‍चया।

नकम्मपच्‍चयो

५५. उपादानसम्पयुत्तं  धम्मं पटिच्‍च उपादानसम्पयुत्तो धम्मो उप्पज्‍जति नकम्मपच्‍चया – उपादानसम्पयुत्ते खन्धे पटिच्‍च सम्पयुत्तका चेतना। (१)

उपादानविप्पयुत्तं धम्मं पटिच्‍च उपादानविप्पयुत्तो धम्मो उप्पज्‍जति नकम्मपच्‍चया – उपादानविप्पयुत्ते खन्धे पटिच्‍च सम्पयुत्तका चेतना; बाहिरं… आहारसमुट्ठानं… उतुसमुट्ठानं…पे॰…। (१)

उपादानविप्पयुत्तं धम्मं पटिच्‍च उपादानसम्पयुत्तो धम्मो उप्पज्‍जति नकम्मपच्‍चया – दिट्ठिगतविप्पयुत्तं लोभं पटिच्‍च सम्पयुत्तका चेतना। (२)

उपादानसम्पयुत्तञ्‍च  उपादानविप्पयुत्तञ्‍च धम्मं पटिच्‍च उपादानसम्पयुत्तो धम्मो उप्पज्‍जति नकम्मपच्‍चया – दिट्ठिगतविप्पयुत्तलोभसहगते खन्धे च लोभञ्‍च पटिच्‍च सम्पयुत्तका चेतना। (१) (संखित्तं।)

२. पच्‍चयपच्‍चनीयं

२. सङ्ख्यावारो

सुद्धं

५६. नहेतुया  एकं, नआरम्मणे तीणि, नअधिपतिया नव, नअनन्तरे तीणि, नसमनन्तरे तीणि, नअञ्‍ञमञ्‍ञे तीणि, नउपनिस्सये तीणि, नपुरेजाते सत्त, नपच्छाजाते नव, नआसेवने नव, नकम्मे चत्तारि, नविपाके नव, नआहारे एकं, नइन्द्रिये एकं, नझाने एकं, नमग्गे एकं, नसम्पयुत्ते तीणि, नविप्पयुत्ते छ, नोनत्थिया तीणि, नोविगते तीणि।

२. सहजातवारो

(इतरे  द्वे गणनापि कातब्बा। सहजातवारो पटिच्‍चवारसदिसो।)

३. पच्‍चयवारो

१. पच्‍चयानुलोमं

१. विभङ्गवारो

हेतुपच्‍चयो

५७. उपादानसम्पयुत्तं धम्मं पच्‍चया उपादानसम्पयुत्तो धम्मो उप्पज्‍जति हेतुपच्‍चया… तीणि (पटिच्‍चसदिसं)।

उपादानविप्पयुत्तं धम्मं पच्‍चया उपादानविप्पयुत्तो धम्मो उप्पज्‍जति हेतुपच्‍चया – उपादानविप्पयुत्तं एकं खन्धं पच्‍चया…पे॰… (याव अज्झत्तिका महाभूता) वत्थुं पच्‍चया उपादानविप्पयुत्ता खन्धा, वत्थुं पच्‍चया दिट्ठिगतविप्पयुत्तो लोभो। (१)

उपादानविप्पयुत्तं धम्मं पच्‍चया उपादानसम्पयुत्तो धम्मो उप्पज्‍जति हेतुपच्‍चया – वत्थुं पच्‍चया उपादानसम्पयुत्ता खन्धा, दिट्ठिगतविप्पयुत्तं लोभं पच्‍चया सम्पयुत्तका खन्धा। (२)

उपादानविप्पयुत्तं  धम्मं पच्‍चया उपादानसम्पयुत्तो च उपादानविप्पयुत्तो च धम्मा उप्पज्‍जन्ति  हेतुपच्‍चया – वत्थुं पच्‍चया उपादानसम्पयुत्तका खन्धा, महाभूते पच्‍चया चित्तसमुट्ठानं रूपं; दिट्ठिगतविप्पयुत्तं लोभं पच्‍चया सम्पयुत्तका  खन्धा चित्तसमुट्ठानञ्‍च रूपं, वत्थुं पच्‍चया दिट्ठिगतविप्पयुत्तलोभसहगता खन्धा च लोभो च। (३)

५८. उपादानसम्पयुत्तञ्‍च उपादानविप्पयुत्तञ्‍च धम्मं पच्‍चया उपादानसम्पयुत्तो धम्मो उप्पज्‍जति हेतुपच्‍चया – उपादानसम्पयुत्तं एकं खन्धञ्‍च वत्थुञ्‍च पच्‍चया तयो खन्धा…पे॰… द्वे खन्धे च…पे॰… दिट्ठिगतविप्पयुत्तलोभसहगतं एकं खन्धञ्‍च लोभञ्‍च पच्‍चया तयो खन्धा…पे॰… द्वे खन्धे च…पे॰…। (१)

उपादानसम्पयुत्तञ्‍च उपादानविप्पयुत्तञ्‍च धम्मं पच्‍चया उपादानविप्पयुत्तो धम्मो उप्पज्‍जति हेतुपच्‍चया – उपादानसम्पयुत्ते खन्धे च महाभूते च पच्‍चया चित्तसमुट्ठानं रूपं, दिट्ठिगतविप्पयुत्तलोभसहगते खन्धे च लोभञ्‍च पच्‍चया चित्तसमुट्ठानं रूपं, दिट्ठिगतविप्पयुत्तलोभसहगते खन्धे च वत्थुञ्‍च पच्‍चया लोभो। (२)

उपादानसम्पयुत्तञ्‍च उपादानविप्पयुत्तञ्‍च धम्मं पच्‍चया उपादानसम्पयुत्तो च उपादानविप्पयुत्तो च धम्मा उप्पज्‍जन्ति हेतुपच्‍चया – उपादानसम्पयुत्तं एकं खन्धञ्‍च वत्थुञ्‍च पच्‍चया तयो खन्धा…पे॰… द्वे खन्धे च…पे॰… उपादानसम्पयुत्ते खन्धे च महाभूते च पच्‍चया चित्तसमुट्ठानं रूपं; दिट्ठिगतविप्पयुत्तलोभसहगतं एकं खन्धञ्‍च वत्थुञ्‍च पच्‍चया तयो खन्धा लोभो च…पे॰… द्वे खन्धे च…पे॰…। (३) (संखित्तं। आरम्मणपच्‍चयम्हि पञ्‍च विञ्‍ञाणा कातब्बा।)

१. पच्‍चयानुलोमं

२. सङ्ख्यावारो

५९. हेतुया नव, आरम्मणे नव, अधिपतिया नव, अनन्तरे नव (सब्बत्थ नव), विपाके एकं…पे॰… अविगते नव।

२. पच्‍चयपच्‍चनीयं

१. विभङ्गवारो

नहेतुपच्‍चयो

६०. उपादानविप्पयुत्तं  धम्मं पच्‍चया उपादानविप्पयुत्तो धम्मो उप्पज्‍जति नहेतुपच्‍चया – अहेतुकं  उपादानविप्पयुत्तं एकं खन्धं पच्‍चया…पे॰… (याव असञ्‍ञसत्ता ) चक्खायतनं पच्‍चया चक्खुविञ्‍ञाणं…पे॰… कायायतनं पच्‍चया कायविञ्‍ञाणं…पे॰… वत्थुं पच्‍चया अहेतुका उपादानविप्पयुत्ता खन्धा, विचिकिच्छासहगते उद्धच्‍चसहगते खन्धे च वत्थुञ्‍च पच्‍चया विचिकिच्छासहगतो उद्धच्‍चसहगतो मोहो (संखित्तं)।

२. पच्‍चयपच्‍चनीयं

२. सङ्ख्यावारो

६१. नहेतुया एकं, नआरम्मणे तीणि, नअधिपतिया नव, नअनन्तरे तीणि, नसमनन्तरे तीणि, नअञ्‍ञमञ्‍ञे तीणि, नउपनिस्सये तीणि, नपुरेजाते सत्त, नपच्छाजाते नव, नआसेवने नव, नकम्मे चत्तारि, नविपाके नव, नआहारे एकं, नइन्द्रिये एकं, नझाने एकं, नमग्गे एकं, नसम्पयुत्ते तीणि, नविप्पयुत्ते छ, नोनत्थिया तीणि, नोविगते तीणि।

४. निस्सयवारो

(एवं इतरे द्वे गणनापि निस्सयवारोपि कातब्बो।)

५. संसट्ठवारो

१-४. पच्‍चयानुलोमादि

६२. उपादानसम्पयुत्तं धम्मं संसट्ठो उपादानसम्पयुत्तो धम्मो उप्पज्‍जति हेतुपच्‍चया – उपादानसम्पयुत्तं एकं खन्धं संसट्ठा… तीणि।

उपादानविप्पयुत्तं धम्मं संसट्ठो उपादानविप्पयुत्तो धम्मो उप्पज्‍जति हेतुपच्‍चया (पटिच्‍चसदिसं, अरूपंयेव कातब्बं)।

उपादानविप्पयुत्तं  धम्मं संसट्ठो उपादानसम्पयुत्तो धम्मो उप्पज्‍जति हेतुपच्‍चया (पटिच्‍चसदिसं, अरूपंयेव कातब्बं)।

उपादानसम्पयुत्तञ्‍च उपादानविप्पयुत्तञ्‍च धम्मं संसट्ठो उपादानसम्पयुत्तो धम्मो उप्पज्‍जति हेतुपच्‍चया (पटिच्‍चसदिसं, अरूपंयेव कातब्बं)।

हेतुया छ, आरम्मणे छ, अधिपतिया छ (सब्बत्थ छ), विपाके एकं…पे॰… अविगते छ।

अनुलोमं।

उपादानविप्पयुत्तं धम्मं संसट्ठो उपादानविप्पयुत्तो धम्मो उप्पज्‍जति नहेतुपच्‍चया (संखित्तं)।

नहेतुया  एकं, नअधिपतिया छ, नपुरेजाते छ, नपच्छाजाते छ, नआसेवने छ, नकम्मे चत्तारि, नविपाके छ, नझाने एकं, नमग्गे एकं, नविप्पयुत्ते छ।

पच्‍चनीयं।

६. सम्पयुत्तवारो

(एवं इतरे द्वे गणनापि सम्पयुत्तवारोपि कातब्बो।)

७. पञ्हावारो

१. पच्‍चयानुलोमं

१. विभङ्गवारो

हेतुपच्‍चयो

६३. उपादानसम्पयुत्तो  धम्मो उपादानसम्पयुत्तस्स धम्मस्स हेतुपच्‍चयेन पच्‍चयो – उपादानसम्पयुत्ता हेतू सम्पयुत्तकानं खन्धानं हेतुपच्‍चयेन पच्‍चयो। (१)

उपादानसम्पयुत्तो धम्मो उपादानविप्पयुत्तस्स धम्मस्स हेतुपच्‍चयेन पच्‍चयो – उपादानसम्पयुत्ता हेतू चित्तसमुट्ठानानं रूपानं हेतुपच्‍चयेन पच्‍चयो; दिट्ठिगतविप्पयुत्तलोभसहगता हेतू दिट्ठिगतविप्पयुत्तलोभस्स चित्तसमुट्ठानानञ्‍च रूपानं हेतुपच्‍चयेन पच्‍चयो। (मूलं कातब्बं) उपादानसम्पयुत्ता हेतू सम्पयुत्तकानं खन्धानं चित्तसमुट्ठानानञ्‍च रूपानं हेतुपच्‍चयेन पच्‍चयो; दिट्ठिगतविप्पयुत्तलोभसहगता हेतू सम्पयुत्तकानं  खन्धानं लोभस्स च चित्तसमुट्ठानानञ्‍च रूपानं हेतुपच्‍चयेन पच्‍चयो। (३)

६४. उपादानविप्पयुत्तो धम्मो उपादानविप्पयुत्तस्स धम्मस्स हेतुपच्‍चयेन पच्‍चयो – उपादानविप्पयुत्ता हेतू सम्पयुत्तकानं खन्धानं चित्तसमुट्ठानानञ्‍च रूपानं हेतुपच्‍चयेन पच्‍चयो; दिट्ठिगतविप्पयुत्तो लोभो चित्तसमुट्ठानानं रूपानं हेतुपच्‍चयेन पच्‍चयो; पटिसन्धिक्खणे…पे॰…। (मूलं कातब्बं) दिट्ठिगतविप्पयुत्तो लोभो सम्पयुत्तकानं खन्धानं हेतुपच्‍चयेन पच्‍चयो। (मूलं कातब्बं) दिट्ठिगतविप्पयुत्तो लोभो  सम्पयुत्तकानं खन्धानं चित्तसमुट्ठानानञ्‍च रूपानं हेतुपच्‍चयेन पच्‍चयो। (३)

६५. उपादानसम्पयुत्तो च उपादानविप्पयुत्तो च धम्मा उपादानसम्पयुत्तस्स धम्मस्स हेतुपच्‍चयेन पच्‍चयो – दिट्ठिगतविप्पयुत्तलोभसहगतो मोहो च लोभो च सम्पयुत्तकानं खन्धानं हेतुपच्‍चयेन पच्‍चयो। (मूलं कातब्बं) दिट्ठिगतविप्पयुत्तलोभसहगतो मोहो च लोभो च चित्तसमुट्ठानानं रूपानं हेतुपच्‍चयेन पच्‍चयो। (२)

उपादानसम्पयुत्तो  च उपादानविप्पयुत्तो च धम्मा उपादानसम्पयुत्तस्स च उपादानविप्पयुत्तस्स च धम्मस्स हेतुपच्‍चयेन पच्‍चयो – दिट्ठिगतविप्पयुत्तलोभसहगतो मोहो च लोभो च सम्पयुत्तकानं खन्धानं चित्तसमुट्ठानानञ्‍च रूपानं हेतुपच्‍चयेन पच्‍चयो। (३)

आरम्मणपच्‍चयो

६६. उपादानसम्पयुत्तो धम्मो उपादानसम्पयुत्तस्स धम्मस्स आरम्मणपच्‍चयेन पच्‍चयो – उपादानसम्पयुत्ते खन्धे आरब्भ उपादानसम्पयुत्ता  खन्धा उप्पज्‍जन्ति। (मूलं कातब्बं) उपादानसम्पयुत्ते खन्धे आरब्भ उपादानविप्पयुत्ता खन्धा च लोभो च उप्पज्‍जन्ति। (मूलं कातब्बं) उपादानसम्पयुत्ते खन्धे आरब्भ दिट्ठिगतविप्पयुत्तलोभसहगता खन्धा च लोभो च उप्पज्‍जन्ति। (३)

६७. उपादानविप्पयुत्तो धम्मो उपादानविप्पयुत्तस्स धम्मस्स आरम्मणपच्‍चयेन पच्‍चयो – दानं…पे॰… सीलं…पे॰… उपोसथकम्मं…पे॰… पुब्बे सुचिण्णानि…पे॰… झाना वुट्ठहित्वा झानं पच्‍चवेक्खति, अस्सादेति अभिनन्दति, तं आरब्भ दिट्ठिगतविप्पयुत्तो रागो…पे॰… विचिकिच्छा…पे॰… उद्धच्‍चं उप्पज्‍जति, झाने परिहीने विप्पटिसारिस्स दोमनस्सं उप्पज्‍जति। अरिया मग्गा वुट्ठहित्वा मग्गं पच्‍चवेक्खन्ति, फलं…पे॰… निब्बानं पच्‍चवेक्खन्ति। निब्बानं गोत्रभुस्स, वोदानस्स, मग्गस्स, फलस्स, आवज्‍जनाय आरम्मणपच्‍चयेन पच्‍चयो। अरिया उपादानविप्पयुत्ते पहीने किलेसे…पे॰… विक्खम्भिते किलेसे…पे॰… पुब्बे समुदाचिण्णे किलेसे…पे॰… चक्खुं…पे॰… वत्थुं उपादानविप्पयुत्ते खन्धे  च लोभञ्‍च अनिच्‍चतो…पे॰… विपस्सति, अस्सादेति अभिनन्दति, तं आरब्भ दिट्ठिगतविप्पयुत्तो रागो…पे॰… विचिकिच्छा…पे॰… उद्धच्‍चं…पे॰… दोमनस्सं उप्पज्‍जति…पे॰… (सब्बं परिपुण्णं), दिब्बेन चक्खुना… (याव कायविञ्‍ञाणं), उपादानविप्पयुत्ता खन्धा इद्धिविधञाणस्स, चेतोपरियञाणस्स, पुब्बेनिवासानुस्सतिञाणस्स, यथाकम्मूपगञाणस्स, अनागतंसञाणस्स, आवज्‍जनाय आरम्मणपच्‍चयेन पच्‍चयो। (१)

उपादानविप्पयुत्तो धम्मो उपादानसम्पयुत्तस्स धम्मस्स आरम्मणपच्‍चयेन  पच्‍चयो – दानं …पे॰… झानं…पे॰… चक्खुं…पे॰… वत्थुं उपादानविप्पयुत्ते खन्धे च लोभञ्‍च अस्सादेति अभिनन्दति, तं आरब्भ रागो उप्पज्‍जति, दिट्ठि उप्पज्‍जति। (२)

उपादानविप्पयुत्तो धम्मो उपादानसम्पयुत्तस्स च उपादानविप्पयुत्तस्स च धम्मस्स आरम्मणपच्‍चयेन पच्‍चयो – चक्खुं…पे॰… वत्थुं उपादानविप्पयुत्ते खन्धे च लोभञ्‍च आरब्भ दिट्ठिगतविप्पयुत्तलोभसहगता खन्धा च लोभो च उप्पज्‍जन्ति। (३)

६८. उपादानसम्पयुत्तो च उपादानविप्पयुत्तो च धम्मा उपादानसम्पयुत्तस्स धम्मस्स आरम्मणपच्‍चयेन पच्‍चयो – दिट्ठिगतविप्पयुत्तलोभसहगते खन्धे च लोभञ्‍च आरब्भ उपादानसम्पयुत्ता खन्धा उप्पज्‍जन्ति। (मूलं कातब्बं) दिट्ठिगतविप्पयुत्तलोभसहगते खन्धे च लोभञ्‍च आरब्भ उपादानविप्पयुत्ता खन्धा च लोभो च उप्पज्‍जन्ति। (मूलं कातब्बं) दिट्ठिगतविप्पयुत्तलोभसहगते खन्धे च लोभञ्‍च आरब्भ दिट्ठिगतविप्पयुत्तलोभसहगता खन्धा च लोभो च उप्पज्‍जन्ति। (३)

अधिपतिपच्‍चयो

६९. उपादानसम्पयुत्तो धम्मो उपादानसम्पयुत्तस्स धम्मस्स अधिपतिपच्‍चयेन पच्‍चयो – आरम्मणाधिपति, सहजाताधिपति। आरम्मणाधिपति – उपादानसम्पयुत्ते खन्धे गरुं कत्वा उपादानसम्पयुत्ता खन्धा उप्पज्‍जन्ति। सहजाताधिपति – उपादानसम्पयुत्ताधिपति सम्पयुत्तकानं खन्धानं अधिपतिपच्‍चयेन  पच्‍चयो। (मूलं कातब्बं) आरम्मणाधिपति, सहजाताधिपति। आरम्मणाधिपति – उपादानसम्पयुत्ते  खन्धे गरुं कत्वा दिट्ठिगतविप्पयुत्तो लोभो उप्पज्‍जति। सहजाताधिपति – उपादानसम्पयुत्ताधिपति चित्तसमुट्ठानानं रूपानं अधिपतिपच्‍चयेन पच्‍चयो; दिट्ठिगतविप्पयुत्तलोभसहगताधिपति लोभस्स च चित्तसमुट्ठानानञ्‍च रूपानं अधिपतिपच्‍चयेन पच्‍चयो। (मूलं कातब्बं) आरम्मणाधिपति, सहजाताधिपति। आरम्मणाधिपति – उपादानसम्पयुत्ते खन्धे गरुं कत्वा दिट्ठिगतविप्पयुत्तलोभसहगता खन्धा च लोभो च उप्पज्‍जन्ति। सहजाताधिपति – उपादानसम्पयुत्ताधिपति सम्पयुत्तकानं खन्धानं चित्तसमुट्ठानानञ्‍च रूपानं अधिपतिपच्‍चयेन पच्‍चयो; दिट्ठिगतविप्पयुत्तलोभसहगताधिपति सम्पयुत्तकानं खन्धानं लोभस्स च चित्तसमुट्ठानानञ्‍च रूपानं अधिपतिपच्‍चयेन पच्‍चयो। (३)

७०. उपादानविप्पयुत्तो  धम्मो उपादानविप्पयुत्तस्स धम्मस्स अधिपतिपच्‍चयेन पच्‍चयो – आरम्मणाधिपति, सहजाताधिपति। आरम्मणाधिपति – दानं…पे॰… सीलं…पे॰… झाना वुट्ठहित्वा झानं गरुं कत्वा पच्‍चवेक्खति, अस्सादेति अभिनन्दति, तं गरुं कत्वा दिट्ठिगतविप्पयुत्तो रागो उप्पज्‍जति…पे॰… अरिया मग्गा वुट्ठहित्वा…पे॰… फलस्स अधिपतिपच्‍चयेन पच्‍चयो; चक्खुं…पे॰… वत्थुं उपादानविप्पयुत्ते खन्धे च लोभञ्‍च गरुं कत्वा अस्सादेति अभिनन्दति, तं गरुं कत्वा दिट्ठिगतविप्पयुत्तो रागो उप्पज्‍जति। सहजाताधिपति – उपादानविप्पयुत्ताधिपति सम्पयुत्तकानं खन्धानं चित्तसमुट्ठानानञ्‍च रूपानं अधिपतिपच्‍चयेन पच्‍चयो। (१)

उपादानविप्पयुत्तो धम्मो  उपादानसम्पयुत्तस्स धम्मस्स अधिपतिपच्‍चयेन पच्‍चयो। आरम्मणाधिपति – दानं…पे॰… झानं…पे॰… चक्खुं…पे॰… वत्थुं उपादानविप्पयुत्ते खन्धे च लोभञ्‍च गरुं कत्वा अस्सादेति अभिनन्दति, तं गरुं कत्वा रागो उप्पज्‍जति, दिट्ठि उप्पज्‍जति। (२)

उपादानविप्पयुत्तो धम्मो उपादानसम्पयुत्तस्स च उपादानविप्पयुत्तस्स च धम्मस्स अधिपतिपच्‍चयेन पच्‍चयो। आरम्मणाधिपति – चक्खुं…पे॰… वत्थुं उपादानविप्पयुत्ते खन्धे च लोभञ्‍च गरुं कत्वा दिट्ठिगतविप्पयुत्तलोभसहगता खन्धा च लोभो च उप्पज्‍जन्ति। (३)

७१. उपादानसम्पयुत्तो  च उपादानविप्पयुत्तो च धम्मा उपादानसम्पयुत्तस्स धम्मस्स अधिपतिपच्‍चयेन पच्‍चयो। आरम्मणाधिपति – दिट्ठिगतविप्पयुत्तलोभसहगते खन्धे च लोभञ्‍च गरुं कत्वा उपादानसम्पयुत्ता खन्धा उप्पज्‍जन्ति। (मूलं कातब्बं) दिट्ठिगतविप्पयुत्तलोभसहगते खन्धे च लोभञ्‍च गरुं कत्वा दिट्ठिगतविप्पयुत्तो लोभो उप्पज्‍जति। (मूलं कातब्बं) दिट्ठिगतविप्पयुत्तलोभसहगते खन्धे च लोभञ्‍च गरुं कत्वा दिट्ठिगतविप्पयुत्तलोभसहगता खन्धा च लोभो च उप्पज्‍जन्ति। (३)

अनन्तरपच्‍चयो

७२. उपादानसम्पयुत्तो धम्मो उपादानसम्पयुत्तस्स धम्मस्स अनन्तरपच्‍चयेन पच्‍चयो – पुरिमा  पुरिमा उपादानसम्पयुत्ता खन्धा पच्छिमानं पच्छिमानं उपादानसम्पयुत्तकानं खन्धानं अनन्तरपच्‍चयेन पच्‍चयो। (मूलं कातब्बं) पुरिमा पुरिमा दिट्ठिगतविप्पयुत्तलोभसहगता  खन्धा पच्छिमस्स पच्छिमस्स दिट्ठिगतविप्पयुत्तस्स लोभस्स अनन्तरपच्‍चयेन पच्‍चयो; उपादानसम्पयुत्ता खन्धा वुट्ठानस्स अनन्तरपच्‍चयेन पच्‍चयो। (मूलं कातब्बं) पुरिमा पुरिमा दिट्ठिगतविप्पयुत्तलोभसहगता खन्धा पच्छिमानं पच्छिमानं दिट्ठिगतविप्पयुत्तलोभसहगतानं खन्धानं लोभस्स च अनन्तरपच्‍चयेन पच्‍चयो। (३)

७३. उपादानविप्पयुत्तो धम्मो उपादानविप्पयुत्तस्स धम्मस्स अनन्तरपच्‍चयेन पच्‍चयो – पुरिमो पुरिमो दिट्ठिगतविप्पयुत्तो लोभो पच्छिमस्स पच्छिमस्स दिट्ठिगतविप्पयुत्तस्स लोभस्स अनन्तरपच्‍चयेन पच्‍चयो; पुरिमा पुरिमा उपादानविप्पयुत्ता खन्धा पच्छिमानं पच्छिमानं उपादानविप्पयुत्तानं खन्धानं अनन्तरपच्‍चयेन पच्‍चयो; दिट्ठिगतविप्पयुत्तो लोभो वुट्ठानस्स अनन्तरपच्‍चयेन पच्‍चयो; अनुलोमं गोत्रभुस्स…पे॰… फलसमापत्तिया अनन्तरपच्‍चयेन पच्‍चयो। (मूलं कातब्बं) पुरिमो पुरिमो दिट्ठिगतविप्पयुत्तो लोभो पच्छिमानं पच्छिमानं दिट्ठिगतविप्पयुत्तलोभसहगतानं खन्धानं अनन्तरपच्‍चयेन पच्‍चयो। आवज्‍जना उपादानसम्पयुत्तकानं खन्धानं अनन्तरपच्‍चयेन पच्‍चयो। (मूलं कातब्बं) पुरिमो पुरिमो दिट्ठिगतविप्पयुत्तो लोभो पच्छिमानं पच्छिमानं दिट्ठिगतविप्पयुत्तलोभसहगतानं खन्धानं लोभस्स च अनन्तरपच्‍चयेन पच्‍चयो; आवज्‍जना  दिट्ठिगतविप्पयुत्तलोभसहगतानं खन्धानं लोभस्स च अनन्तरपच्‍चयेन पच्‍चयो। (३)

७४. उपादानसम्पयुत्तो च उपादानविप्पयुत्तो च धम्मा उपादानसम्पयुत्तस्स  धम्मस्स अनन्तरपच्‍चयेन पच्‍चयो – पुरिमा पुरिमा दिट्ठिगतविप्पयुत्तलोभसहगता खन्धा च लोभो च पच्छिमानं पच्छिमानं दिट्ठिगतविप्पयुत्तलोभसहगतानं खन्धानं अनन्तरपच्‍चयेन पच्‍चयो। (मूलं कातब्बं) पुरिमा पुरिमा दिट्ठिगतविप्पयुत्तलोभसहगता खन्धा च लोभो च पच्छिमस्स पच्छिमस्स दिट्ठिगतविप्पयुत्तस्स लोभस्स अनन्तरपच्‍चयेन पच्‍चयो; दिट्ठिगतविप्पयुत्तलोभसहगता खन्धा च लोभो च वुट्ठानस्स अनन्तरपच्‍चयेन पच्‍चयो। (मूलं कातब्बं) पुरिमा पुरिमा दिट्ठिगतविप्पयुत्तलोभसहगता खन्धा च लोभो च पच्छिमानं पच्छिमानं दिट्ठिगतविप्पयुत्तलोभसहगतानं खन्धानं लोभस्स च अनन्तरपच्‍चयेन पच्‍चयो। (३)

समनन्तरपच्‍चयादि

७५. उपादानसम्पयुत्तो  धम्मो उपादानसम्पयुत्तस्स धम्मस्स समनन्तरपच्‍चयेन पच्‍चयो… सहजातपच्‍चयेन पच्‍चयो… (पटिच्‍चसदिसं) नव… अञ्‍ञमञ्‍ञपच्‍चयेन पच्‍चयो… (पटिच्‍चसदिसं) छ… निस्सयपच्‍चयेन पच्‍चयो… (पच्‍चयवारसदिसं) नव।

उपनिस्सयपच्‍चयो

७६. उपादानसम्पयुत्तो धम्मो उपादानसम्पयुत्तस्स धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो – उपादानसम्पयुत्ता खन्धा उपादानसम्पयुत्तकानं खन्धानं उपनिस्सयपच्‍चयेन पच्‍चयो। (मूलं कातब्बं) उपादानसम्पयुत्ता खन्धा उपादानविप्पयुत्तकानं खन्धानं लोभस्स च उपनिस्सयपच्‍चयेन पच्‍चयो। (मूलं कातब्बं) उपादानसम्पयुत्ता  खन्धा दिट्ठिगतविप्पयुत्तलोभसहगतानं खन्धानं लोभस्स च उपनिस्सयपच्‍चयेन पच्‍चयो। (३)

७७. उपादानविप्पयुत्तो  धम्मो उपादानविप्पयुत्तस्स धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो पकतूपनिस्सयो…पे॰…। पकतूपनिस्सयो – सद्धं उपनिस्साय दानं देति…पे॰… समापत्तिं उप्पादेति, मानं जप्पेति, सीलं…पे॰… पञ्‍ञं… उपादानविप्पयुत्तं रागं… मानं… पत्थनं…पे॰… सेनासनं उपनिस्साय दानं देति…पे॰… सङ्घं भिन्दति; सद्धा…पे॰… सेनासनं सद्धाय…पे॰… पञ्‍ञाय उपादानविप्पयुत्तस्स रागस्स… मानस्स… पत्थनाय… कायिकस्स सुखस्स…पे॰… फलसमापत्तिया उपनिस्सयपच्‍चयेन पच्‍चयो। (१)

उपादानविप्पयुत्तो धम्मो उपादानसम्पयुत्तस्स धम्मस्स उपनिस्सयपच्‍चयेन पच्‍चयो – (तीणि उपनिस्सया) सद्धं उपनिस्साय मानं जप्पेति, दिट्ठिं गण्हाति, सीलं…पे॰… पञ्‍ञं… उपादानविप्पयुत्तं रागं… मानं… पत्थनं… सेनासनं उपनिस्साय अदिन्‍नं…पे॰… मुसा…पे॰… पिसुणं…पे॰… सम्फं…पे॰… सन्धिं…पे॰… निल्‍लोपं…पे॰… एकागारिकं…पे॰… परिपन्थे…पे॰… परदारं…पे॰… गामघातं…पे॰… निगमघातं करोति। सद्धा…पे॰… सेनासनं उपादानसम्पयुत्तस्स रागस्स… मोहस्स… मानस्स… दिट्ठिया… पत्थनाय उपनिस्सयपच्‍चयेन पच्‍चयो। (२)

उपादानविप्पयुत्तो धम्मो उपादानसम्पयुत्तस्स च उपादानविप्पयुत्तस्स च धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो – सद्धं उपनिस्साय मानं जप्पेति, सीलं…पे॰… पञ्‍ञं… उपादानविप्पयुत्तं  रागं…पे॰… सेनासनं उपनिस्साय अदिन्‍नं आदियति…पे॰… गामघातं करोति… निगमघातं करोति…। सद्धा…पे॰… सेनासनं दिट्ठिगतविप्पयुत्तलोभसहगतानं खन्धानं लोभस्स च उपनिस्सयपच्‍चयेन पच्‍चयो। (३)

७८. उपादानसम्पयुत्तो च उपादानविप्पयुत्तो च धम्मा उपादानसम्पयुत्तस्स धम्मस्स उपनिस्सयपच्‍चयेन पच्‍चयो – दिट्ठिगतविप्पयुत्तलोभसहगता खन्धा च लोभो च उपादानसम्पयुत्तकानं खन्धानं उपनिस्सयपच्‍चयेन पच्‍चयो। (मूलं कातब्बं) दिट्ठिगतविप्पयुत्तलोभसहगता खन्धा च लोभो च उपादानविप्पयुत्तकानं खन्धानं लोभस्स च उपनिस्सयपच्‍चयेन पच्‍चयो। (मूलं कातब्बं) दिट्ठिगतविप्पयुत्तलोभसहगता खन्धा च लोभो च दिट्ठिगतविप्पयुत्तलोभसहगतानं खन्धानं लोभस्स च उपनिस्सयपच्‍चयेन पच्‍चयो। (३)

पुरेजातपच्‍चयो

७९. उपादानविप्पयुत्तो  धम्मो उपादानविप्पयुत्तस्स धम्मस्स पुरेजातपच्‍चयेन पच्‍चयो – आरम्मणपुरेजातं, वत्थुपुरेजातं। आरम्मणपुरेजातं – चक्खुं…पे॰… वत्थुं अनिच्‍चतो…पे॰… दोमनस्सं उप्पज्‍जति; दिब्बेन चक्खुना रूपं पस्सति, दिब्बाय सोतधातुया सद्दं सुणाति। रूपायतनं चक्खुविञ्‍ञाणस्स…पे॰… फोट्ठब्बायतनं…पे॰…। वत्थुपुरेजातं – चक्खायतनं चक्खुविञ्‍ञाणस्स…पे॰… कायायतनं…पे॰… वत्थु उपादानविप्पयुत्तकानं खन्धानं लोभस्स च पुरेजातपच्‍चयेन पच्‍चयो। (१)

उपादानविप्पयुत्तो धम्मो उपादानसम्पयुत्तस्स धम्मस्स पुरेजातपच्‍चयेन पच्‍चयो – आरम्मणपुरेजातं, वत्थुपुरेजातं। आरम्मणपुरेजातं  – चक्खुं…पे॰… वत्थुं अस्सादेति अभिनन्दति, तं आरब्भ रागो उप्पज्‍जति, दिट्ठि उप्पज्‍जति। वत्थुपुरेजातं – वत्थु उपादानसम्पयुत्तकानं खन्धानं पुरेजातपच्‍चयेन पच्‍चयो। (२)

उपादानविप्पयुत्तो धम्मो उपादानसम्पयुत्तस्स च उपादानविप्पयुत्तस्स च धम्मस्स पुरेजातपच्‍चयेन पच्‍चयो – आरम्मणपुरेजातं, वत्थुपुरेजातं। आरम्मणपुरेजातं – चक्खुं…पे॰… वत्थुं आरब्भ दिट्ठिगतविप्पयुत्तलोभसहगता खन्धा च लोभो च उप्पज्‍जन्ति। वत्थुपुरेजातं – वत्थु दिट्ठिगतविप्पयुत्तलोभसहगतानं खन्धानं लोभस्स च पुरेजातपच्‍चयेन पच्‍चयो। (३)

पच्छाजातासेवनपच्‍चया

८०. उपादानसम्पयुत्तो धम्मो उपादानविप्पयुत्तस्स धम्मस्स पच्छाजातपच्‍चयेन पच्‍चयो (संखित्तं)। (१)

उपादानविप्पयुत्तो धम्मो उपादानविप्पयुत्तस्स धम्मस्स पच्छाजातपच्‍चयेन पच्‍चयो (संखित्तं)। (१)

उपादानसम्पयुत्तो च उपादानविप्पयुत्तो च धम्मा उपादानविप्पयुत्तस्स धम्मस्स पच्छाजातपच्‍चयेन पच्‍चयो। (संखित्तं।) (१) …आसेवनपच्‍चयेन पच्‍चयो।

कम्म-विपाकपच्‍चया

८१. उपादानसम्पयुत्तो  धम्मो उपादानसम्पयुत्तस्स धम्मस्स कम्मपच्‍चयेन पच्‍चयो – उपादानसम्पयुत्ता चेतना सम्पयुत्तकानं खन्धानं कम्मपच्‍चयेन पच्‍चयो। (१)

उपादानसम्पयुत्तो धम्मो उपादानविप्पयुत्तस्स धम्मस्स कम्मपच्‍चयेन पच्‍चयो – सहजाता, नानाक्खणिका। सहजाता – उपादानसम्पयुत्ता चेतना चित्तसमुट्ठानानं  रूपानं कम्मपच्‍चयेन पच्‍चयो; दिट्ठिगतविप्पयुत्तलोभसहगता चेतना लोभस्स चित्तसमुट्ठानानञ्‍च रूपानं कम्मपच्‍चयेन पच्‍चयो। नानाक्खणिका – उपादानसम्पयुत्ता चेतना विपाकानं खन्धानं कटत्ता च रूपानं कम्मपच्‍चयेन पच्‍चयो। (२)

उपादानसम्पयुत्तो  धम्मो उपादानसम्पयुत्तस्स च उपादानविप्पयुत्तस्स च धम्मस्स कम्मपच्‍चयेन पच्‍चयो – उपादानसम्पयुत्ता चेतना सम्पयुत्तकानं खन्धानं चित्तसमुट्ठानानञ्‍च रूपानं कम्मपच्‍चयेन पच्‍चयो; दिट्ठिगतविप्पयुत्तलोभसहगता चेतना सम्पयुत्तकानं खन्धानं लोभस्स च चित्तसमुट्ठानानञ्‍च रूपानं कम्मपच्‍चयेन पच्‍चयो। (३)

८२. उपादानविप्पयुत्तो धम्मो उपादानविप्पयुत्तस्स धम्मस्स कम्मपच्‍चयेन पच्‍चयो – सहजाता, नानाक्खणिका। सहजाता – उपादानविप्पयुत्ता चेतना सम्पयुत्तकानं खन्धानं चित्तसमुट्ठानानञ्‍च रूपानं कम्मपच्‍चयेन पच्‍चयो; पटिसन्धिक्खणे…पे॰…। नानाक्खणिका – उपादानविप्पयुत्ता चेतना विपाकानं खन्धानं कटत्ता च रूपानं कम्मपच्‍चयेन पच्‍चयो। (१)

उपादानविप्पयुत्तो धम्मो उपादानविप्पयुत्तस्स धम्मस्स विपाकपच्‍चयेन पच्‍चयो – विपाको उपादानविप्पयुत्तो एको…पे॰… एकं।

आहारपच्‍चयादि

८३. उपादानसम्पयुत्तो धम्मो उपादानसम्पयुत्तस्स धम्मस्स आहारपच्‍चयेन पच्‍चयो… इन्द्रियपच्‍चयेन पच्‍चयो… झानपच्‍चयेन  पच्‍चयो… मग्गपच्‍चयेन पच्‍चयो (इमेसु चतूसुपि यथा कम्मपच्‍चये दिट्ठिगतविप्पयुत्तो लोभो दस्सितो एवं दस्सेतब्बो। चत्तारि चत्तारि पञ्हा)… सम्पयुत्तपच्‍चयेन पच्‍चयो… छ।

विप्पयुत्तपच्‍चयो

८४. उपादानसम्पयुत्तो  धम्मो उपादानविप्पयुत्तस्स धम्मस्स विप्पयुत्तपच्‍चयेन पच्‍चयो – सहजातं, पच्छाजातं (संखित्तं)। (१)

उपादानविप्पयुत्तो धम्मो उपादानविप्पयुत्तस्स धम्मस्स विप्पयुत्तपच्‍चयेन पच्‍चयो – सहजातं, पुरेजातं, पच्छाजातं (संखित्तं)। (१)

उपादानविप्पयुत्तो  धम्मो उपादानसम्पयुत्तस्स धम्मस्स विप्पयुत्तपच्‍चयेन पच्‍चयो। पुरेजातं – वत्थु उपादानसम्पयुत्तकानं खन्धानं विप्पयुत्तपच्‍चयेन पच्‍चयो। (२)

उपादानविप्पयुत्तो धम्मो उपादानसम्पयुत्तस्स च उपादानविप्पयुत्तस्स च धम्मस्स विप्पयुत्तपच्‍चयेन पच्‍चयो। पुरेजातं – वत्थु दिट्ठिगतविप्पयुत्तलोभसहगतानं खन्धानं लोभस्स च विप्पयुत्तपच्‍चयेन पच्‍चयो। (३)

उपादानसम्पयुत्तो च उपादानविप्पयुत्तो च धम्मा उपादानविप्पयुत्तस्स धम्मस्स विप्पयुत्तपच्‍चयेन पच्‍चयो – सहजातं, पच्छाजातं। सहजाता – दिट्ठिगतविप्पयुत्तलोभसहगता खन्धा च लोभो च चित्तसमुट्ठानानं रूपानं विप्पयुत्तपच्‍चयेन पच्‍चयो। पच्छाजाता…पे॰…।

अत्थिपच्‍चयादि

८५. उपादानसम्पयुत्तो धम्मो उपादानसम्पयुत्तस्स धम्मस्स अत्थिपच्‍चयेन पच्‍चयो… एकं (पटिच्‍चसदिसं)। (१)

उपादानसम्पयुत्तो धम्मो उपादानविप्पयुत्तस्स धम्मस्स अत्थिपच्‍चयेन पच्‍चयो – सहजातं, पच्छाजातं (संखित्तं)। (२)

उपादानसम्पयुत्तो धम्मो उपादानसम्पयुत्तस्स च उपादानविप्पयुत्तस्स च धम्मस्स अत्थिपच्‍चयेन पच्‍चयो (पटिच्‍चसदिसं)। (३)

८६. उपादानविप्पयुत्तो धम्मो उपादानविप्पयुत्तस्स धम्मस्स अत्थिपच्‍चयेन पच्‍चयो – सहजातं, पुरेजातं, पच्छाजातं, आहारं, इन्द्रियं (संखित्तं)। (१)

उपादानविप्पयुत्तो धम्मो उपादानसम्पयुत्तस्स धम्मस्स अत्थिपच्‍चयेन पच्‍चयो – सहजातं, पुरेजातं (संखित्तं)। (२)

उपादानविप्पयुत्तो  धम्मो उपादानसम्पयुत्तस्स च उपादानविप्पयुत्तस्स च धम्मस्स अत्थिपच्‍चयेन पच्‍चयो – सहजातं, पुरेजातं (इमेसु सहजातं सहजातसदिसं, पुरेजातं पुरेजातसदिसं)। (३)

८७. उपादानसम्पयुत्तो च उपादानविप्पयुत्तो च धम्मा उपादानसम्पयुत्तस्स धम्मस्स अत्थिपच्‍चयेन पच्‍चयो – सहजातं, पुरेजातं। सहजातो – उपादानसम्पयुत्तो एको खन्धो च वत्थु च तिण्णन्‍नं खन्धानं अत्थिपच्‍चयेन पच्‍चयो…पे॰… द्वे खन्धा च…पे॰…। सहजातो – दिट्ठिगतविप्पयुत्तलोभसहगतो एको खन्धो च लोभो च तिण्णन्‍नं खन्धानं अत्थिपच्‍चयेन पच्‍चयो…पे॰… द्वे खन्धा च…पे॰…। (१)

उपादानसम्पयुत्तो च उपादानविप्पयुत्तो च धम्मा उपादानविप्पयुत्तस्स धम्मस्स अत्थिपच्‍चयेन पच्‍चयो – सहजातं, पुरेजातं, पच्छाजातं, आहारं, इन्द्रियं। सहजाता – उपादानसम्पयुत्ता खन्धा च महाभूता च चित्तसमुट्ठानानं रूपानं अत्थिपच्‍चयेन पच्‍चयो। सहजाता – दिट्ठिगतविप्पयुत्तलोभसहगता खन्धा च लोभो च चित्तसमुट्ठानानं रूपानं अत्थिपच्‍चयेन पच्‍चयो। सहजाता – दिट्ठिगतविप्पयुत्तलोभसहगता  खन्धा च वत्थु च लोभस्स अत्थिपच्‍चयेन पच्‍चयो। पच्छाजाता – दिट्ठिगतविप्पयुत्तलोभसहगता खन्धा च लोभो च पुरेजातस्स इमस्स कायस्स अत्थिपच्‍चयेन पच्‍चयो। पच्छाजाता – दिट्ठिगतविप्पयुत्तलोभसहगता खन्धा च लोभो च कबळीकारो आहारो च इमस्स कायस्स अत्थिपच्‍चयेन पच्‍चयो। पच्छाजाता – दिट्ठिगतविप्पयुत्तलोभसहगता खन्धा च लोभो च रूपजीवितिन्द्रियञ्‍च कटत्तारूपानं अत्थिपच्‍चयेन पच्‍चयो। (२)

उपादानसम्पयुत्तो च उपादानविप्पयुत्तो च धम्मा उपादानसम्पयुत्तस्स च उपादानविप्पयुत्तस्स च धम्मस्स अत्थिपच्‍चयेन पच्‍चयो – सहजातं, पुरेजातं। सहजातो – दिट्ठिगतविप्पयुत्तलोभसहगतो एको खन्धो च लोभो च तिण्णन्‍नं खन्धानं चित्तसमुट्ठानानञ्‍च रूपानं अत्थिपच्‍चयेन पच्‍चयो…पे॰… द्वे खन्धा च…पे॰…। सहजातो – दिट्ठिगतविप्पयुत्तलोभसहगतो एको खन्धो च वत्थु च तिण्णन्‍नं खन्धानं लोभस्स च अत्थिपच्‍चयेन पच्‍चयो…पे॰… द्वे खन्धा च…पे॰…। (३)

नत्थिपच्‍चयेन  पच्‍चयो… विगतपच्‍चयेन पच्‍चयो… अविगतपच्‍चयेन पच्‍चयो।

१. पच्‍चयानुलोमं

२. सङ्ख्यावारो

सुद्धं

८८. हेतुया नव, आरम्मणे नव, अधिपतिया नव, अनन्तरे नव, समनन्तरे नव, सहजाते नव, अञ्‍ञमञ्‍ञे छ, निस्सये नव, उपनिस्सये नव, पुरेजाते तीणि, पच्छाजाते तीणि, आसेवने नव, कम्मे चत्तारि, विपाके एकं, आहारे चत्तारि, इन्द्रिये चत्तारि, झाने चत्तारि, मग्गे चत्तारि, सम्पयुत्ते छ, विप्पयुत्ते पञ्‍च, अत्थिया नव, नत्थिया नव, विगते नव, अविगते नव।

पच्‍चनीयुद्धारो

८९. उपादानसम्पयुत्तो धम्मो उपादानसम्पयुत्तस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो। (१)

उपादानसम्पयुत्तो धम्मो उपादानविप्पयुत्तस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पच्छाजातपच्‍चयेन पच्‍चयो… कम्मपच्‍चयेन पच्‍चयो। (२)

उपादानसम्पयुत्तो धम्मो उपादानसम्पयुत्तस्स च उपादानविप्पयुत्तस्स च धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो। (३)

९०. उपादानविप्पयुत्तो धम्मो उपादानविप्पयुत्तस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन पच्‍चयो … पच्छाजातपच्‍चयेन पच्‍चयो… कम्मपच्‍चयेन पच्‍चयो… आहारपच्‍चयेन पच्‍चयो… इन्द्रियपच्‍चयेन पच्‍चयो। (१)

उपादानविप्पयुत्तो  धम्मो उपादानसम्पयुत्तस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन पच्‍चयो। (२)

उपादानविप्पयुत्तो धम्मो उपादानसम्पयुत्तस्स च उपादानविप्पयुत्तस्स  च धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पुरेजातपच्‍चयेन पच्‍चयो। (३)

९१. उपादानसम्पयुत्तो च उपादानविप्पयुत्तो च धम्मा उपादानसम्पयुत्तस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो। (१)

उपादानसम्पयुत्तो च उपादानविप्पयुत्तो च धम्मा उपादानविप्पयुत्तस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो… पच्छाजातपच्‍चयेन पच्‍चयो। (२)

उपादानसम्पयुत्तो च उपादानविप्पयुत्तो च धम्मा उपादानसम्पयुत्तस्स च उपादानविप्पयुत्तस्स च धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो। (३)

२. पच्‍चयपच्‍चनीयं

२. सङ्ख्यावारो

९२. नहेतुया नव, नआरम्मणे नव, नअधिपतिया नव (सब्बत्थ नव), नोअविगते नव।

३. पच्‍चयानुलोमपच्‍चनीयं

९३. हेतुपच्‍चया  नआरम्मणे नव, नअधिपतिया नव, नअनन्तरे नव, नसमनन्तरे नव, नअञ्‍ञमञ्‍ञे तीणि, नउपनिस्सये नव (सब्बत्थ नव), नसम्पयुत्ते तीणि, नविप्पयुत्ते छ, नोनत्थिया नव, नोविगते नव।

४. पच्‍चयपच्‍चनीयानुलोमं

९४. नहेतुपच्‍चया आरम्मणे नव, अधिपतिया नव (अनुलोममातिका)…पे॰… अविगते नव।

उपादानसम्पयुत्तदुकं निट्ठितं।

७२. उपादानउपादानियदुकं

१. पटिच्‍चवारो

१. पच्‍चयानुलोमं

१. विभङ्गवारो

हेतुपच्‍चयो

९५. उपादानञ्‍चेव  उपादानियञ्‍च धम्मं पटिच्‍च उपादानो चेव उपादानियो च धम्मो उप्पज्‍जति हेतुपच्‍चया – दिट्ठुपादानं पटिच्‍च कामुपादानं, कामुपादानं पटिच्‍च दिट्ठुपादानं (चक्‍कं)। (१)

उपादानञ्‍चेव उपादानियञ्‍च धम्मं पटिच्‍च उपादानियो चेव नो च उपादानो धम्मो उप्पज्‍जति हेतुपच्‍चया – उपादाने पटिच्‍च सम्पयुत्तका खन्धा चित्तसमुट्ठानञ्‍च रूपं। (१)

उपादानञ्‍चेव उपादानियञ्‍च धम्मं पटिच्‍च उपादानो चेव उपादानियो च उपादानियो चेव नो च उपादानो च धम्मा उप्पज्‍जन्ति हेतुपच्‍चया – दिट्ठुपादानं पटिच्‍च कामुपादानं सम्पयुत्तका च खन्धा चित्तसमुट्ठानानञ्‍च रूपं (चक्‍कं)। (३)

९६. उपादानियञ्‍चेव नो च उपादानं धम्मं पटिच्‍च उपादानियो चेव नो च उपादानो धम्मो उप्पज्‍जति हेतुपच्‍चया – उपादानियञ्‍चेव नो च उपादानं एकं खन्धं पटिच्‍च  तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… पटिसन्धिक्खणे…पे॰… (याव अज्झत्तिका महाभूता)। (१)

उपादानियञ्‍चेव नो च उपादानं धम्मं पटिच्‍च उपादानो चेव उपादानियो च धम्मो उप्पज्‍जति हेतुपच्‍चया – उपादानिये चेव नो च उपादाने खन्धे पटिच्‍च उपादाना। (२)

उपादानियञ्‍चेव नो च उपादानं धम्मं पटिच्‍च उपादानो चेव उपादानियो च उपादानियो चेव नो च उपादानो च धम्मा  उप्पज्‍जन्ति हेतुपच्‍चया – उपादानियञ्‍चेव नो च उपादानं एकं खन्धं पटिच्‍च तयो खन्धा उपादाना च चित्तसमुट्ठानञ्‍च रूपं…पे॰… द्वे खन्धे…पे॰…। (३)

९७. उपादानञ्‍चेव उपादानियञ्‍च उपादानियञ्‍चेव नो च उपादानञ्‍च धम्मं पटिच्‍च उपादानो चेव उपादानियो च धम्मो उप्पज्‍जति हेतुपच्‍चया – दिट्ठुपादानञ्‍च सम्पयुत्तके च खन्धे पटिच्‍च कामुपादानं (चक्‍कं)। (१)

उपादानञ्‍चेव  उपादानियञ्‍च उपादानियञ्‍चेव नो च उपादानञ्‍च धम्मं पटिच्‍च उपादानियो चेव नो च उपादानो धम्मो उप्पज्‍जति हेतुपच्‍चया – उपादानियञ्‍चेव नो च उपादानं एकं खन्धञ्‍च उपादाने च पटिच्‍च तयो खन्धा चित्तसमुट्ठानञ्‍च रूपं…पे॰… द्वे खन्धे च…पे॰… उपादाने च महाभूते च पटिच्‍च चित्तसमुट्ठानं रूपं। (२)

उपादानञ्‍चेव उपादानियञ्‍च उपादानियञ्‍चेव नो च उपादानञ्‍च धम्मं पटिच्‍च उपादानो चेव उपादानियो च उपादानियो चेव नो च उपादानो च धम्मा उप्पज्‍जन्ति हेतुपच्‍चया – उपादानियञ्‍चेव नो च उपादानं एकं खन्धञ्‍च दिट्ठुपादानञ्‍च पटिच्‍च तयो खन्धा कामुपादानञ्‍च चित्तसमुट्ठानञ्‍च रूपं…पे॰… द्वे खन्धे च…पे॰… (चक्‍कं)। (३)

२-६. सहजात-पच्‍चय-निस्सय-संसट्ठ-सम्पयुत्तवारो

(यथा उपादानदुकं एवं पटिच्‍चवारोपि सहजातवारोपि पच्‍चयवारोपि निस्सयवारोपि संसट्ठवारोपि सम्पयुत्तवारोपि कातब्बा, निन्‍नानाकरणा, आमसनं नानाकरणं।)

७. पञ्हावारो

१. पच्‍चयानुलोमं

१. विभङ्गवारो

हेतुपच्‍चयो

९८. उपादानो  चेव उपादानियो च धम्मो उपादानस्स चेव उपादानियस्स च धम्मस्स हेतुपच्‍चयेन पच्‍चयो – उपादाना चेव उपादानिया च हेतू सम्पयुत्तकानं उपादानानं हेतुपच्‍चयेन पच्‍चयो। (१)

उपादानो चेव उपादानियो च धम्मो उपादानियस्स चेव नो च उपादानस्स धम्मस्स हेतुपच्‍चयेन पच्‍चयो – उपादाना चेव उपादानिया च हेतू सम्पयुत्तकानं खन्धानं चित्तसमुट्ठानानञ्‍च रूपानं हेतुपच्‍चयेन पच्‍चयो (उपादानदुकसदिसा निन्‍नाना, नव पञ्हा)।

आरम्मणपच्‍चयो

९९. उपादानो  चेव उपादानियो च धम्मो उपादानस्स चेव उपादानियस्स च धम्मस्स आरम्मणपच्‍चयेन पच्‍चयो – उपादाने आरब्भ उपादाना उप्पज्‍जन्ति… तीणि।

उपादानियो चेव नो च उपादानो धम्मो उपादानियस्स चेव नो च उपादानस्स धम्मस्स आरम्मणपच्‍चयेन पच्‍चयो – दानं…पे॰… झाना वुट्ठहित्वा झानं पच्‍चवेक्खति, अस्सादेति अभिनन्दति, तं आरब्भ रागो उप्पज्‍जति, दिट्ठि उप्पज्‍जति, विचिकिच्छा उद्धच्‍चं दोमनस्सं उप्पज्‍जति; अरिया गोत्रभुं पच्‍चवेक्खन्ति, वोदानं पच्‍चवेक्खन्ति, पहीने किलेसे…पे॰… विक्खम्भिते किलेसे…पे॰… पुब्बे समुदाचिण्णे…पे॰… चक्खुं…पे॰… वत्थुं…पे॰… (संखित्तं) अनागतंसञाणस्स आवज्‍जनाय आरम्मणपच्‍चयेन पच्‍चयो। (१)

उपादानियो  चेव नो च उपादानो धम्मो उपादानस्स चेव उपादानियस्स च धम्मस्स आरम्मणपच्‍चयेन पच्‍चयो (संखित्तं, इतरे द्वे उपादानदुकसदिसा)। (३)

उपादानो  चेव उपादानियो च उपादानियो चेव नो च उपादानो च धम्मा उपादानस्स चेव उपादानियस्स च धम्मस्स आरम्मणपच्‍चयेन पच्‍चयो… तीणि (हेट्ठा अधिपति तीणि, उपादानदुकसदिसा)।

अधिपतिपच्‍चयो

१००. उपादानियो चेव नो च उपादानो धम्मो उपादानियस्स चेव नो च उपादानस्स च धम्मस्स अधिपतिपच्‍चयेन पच्‍चयो – आरम्मणाधिपति, सहजाताधिपति। आरम्मणाधिपति – दानं…पे॰… झाना वुट्ठहित्वा झानं गरुं कत्वा पच्‍चवेक्खति, अस्सादेति अभिनन्दति, तं गरुं कत्वा रागो उप्पज्‍जति, दिट्ठि उप्पज्‍जति; सेक्खा गोत्रभुं गरुं कत्वा…पे॰… वोदानं…पे॰… चक्खुं…पे॰… वत्थुं उपादानिये चेव नो च उपादाने खन्धे गरुं कत्वा उपादानिया चेव नो च उपादाना खन्धा उप्पज्‍जन्ति। सहजाताधिपति – उपादानिया चेव नो च उपादानाधिपति सम्पयुत्तकानं खन्धानं चित्तसमुट्ठानानञ्‍च रूपानं अधिपतिपच्‍चयेन पच्‍चयो (अवसेसा द्वेपि आरम्मणाधिपति सहजाताधिपतिपि उपादानदुकसदिसा)। (३)

(घटना  अधिपति तीणि, उपादानदुकसदिसा। सब्बे पच्‍चया उपादानदुकसदिसा। उपादानिये लोकुत्तरं नत्थि, पच्‍चनीयम्पि इतरे द्वे गणनापि उपादानदुकसदिसं।)

उपादानउपादानियदुकं निट्ठितं।

७३. उपादानउपादानसम्पयुत्तदुकं

१. पटिच्‍चवारो

१. पच्‍चयानुलोमं

१. विभङ्गवारो

हेतुपच्‍चयो

१०१. उपादानञ्‍चेव  उपादानसम्पयुत्तञ्‍च धम्मं पटिच्‍च उपादानो चेव उपादानसम्पयुत्तो च धम्मो उप्पज्‍जति हेतुपच्‍चया – दिट्ठुपादानं पटिच्‍च कामुपादानं (चक्‍कं कातब्बं)। (१)

उपादानञ्‍चेव उपादानसम्पयुत्तञ्‍च धम्मं पटिच्‍च उपादानसम्पयुत्तो चेव नो च उपादानो धम्मो उप्पज्‍जति हेतुपच्‍चया – उपादाने पटिच्‍च सम्पयुत्तका खन्धा। (२)

उपादानञ्‍चेव उपादानसम्पयुत्तञ्‍च धम्मं पटिच्‍च उपादानो चेव उपादानसम्पयुत्तो च उपादानसम्पयुत्तो चेव नो च उपादानो च धम्मा उप्पज्‍जन्ति हेतुपच्‍चया – दिट्ठुपादानं पटिच्‍च कामुपादानं सम्पयुत्तका च खन्धा (चक्‍कं)। (३)

२-६. सहजात-पच्‍चय-निस्सय-संसट्ठ-सम्पयुत्तवारो

उपादानसम्पयुत्तञ्‍चेव नो च उपादानं धम्मं पटिच्‍च…पे॰…। (संखित्तं। आमसनं नानाकरणं उपादानदुकसदिसं नव पञ्हा। रूपं नत्थि। एवं सब्बेपि वारा वित्थारेतब्बा। अरूपंयेव।)

७. पञ्हावारो

१. पच्‍चयानुलोमं

१. विभङ्गवारो

हेतुपच्‍चयो

१०२. उपादानो  चेव उपादानसम्पयुत्तो च धम्मो उपादानस्स चेव उपादानसम्पयुत्तस्स च धम्मस्स हेतुपच्‍चयेन पच्‍चयो – उपादाना चेव उपादानसम्पयुत्ता  च हेतू सम्पयुत्तकानं उपादानानं हेतुपच्‍चयेन पच्‍चयो। (मूलं पुच्छितब्बं) उपादाना चेव उपादानसम्पयुत्ता  च हेतू सम्पयुत्तकानं खन्धानं हेतुपच्‍चयेन पच्‍चयो। (मूलं पुच्छितब्बं) उपादाना चेव उपादानसम्पयुत्ता च हेतू सम्पयुत्तकानं खन्धानं उपादानानञ्‍च हेतुपच्‍चयेन पच्‍चयो। (३)

१०३. उपादानसम्पयुत्तो चेव नो च उपादानो धम्मो उपादानसम्पयुत्तस्स चेव नो च उपादानस्स धम्मस्स हेतुपच्‍चयेन पच्‍चयो – उपादानसम्पयुत्ता चेव नो च उपादाना हेतू सम्पयुत्तकानं खन्धानं हेतुपच्‍चयेन पच्‍चयो। (मूलं पुच्छितब्बं) उपादानसम्पयुत्ता चेव नो च उपादाना हेतू सम्पयुत्तकानं उपादानानं हेतुपच्‍चयेन पच्‍चयो। (मूलं पुच्छितब्बं) उपादानसम्पयुत्ता चेव नो च उपादाना हेतू सम्पयुत्तकानं खन्धानं उपादानानञ्‍च हेतुपच्‍चयेन पच्‍चयो। (३)

१०४. उपादानो चेव उपादानसम्पयुत्तो च उपादानसम्पयुत्तो चेव नो च उपादानो च धम्मा उपादानस्स चेव उपादानसम्पयुत्तस्स च धम्मस्स हेतुपच्‍चयेन पच्‍चयो – उपादाना चेव उपादानसम्पयुत्ता च उपादानसम्पयुत्ता चेव नो च उपादाना च हेतू सम्पयुत्तकानं उपादानानं हेतुपच्‍चयेन पच्‍चयो। (मूलं पुच्छितब्बं) उपादाना चेव उपादानसम्पयुत्ता च उपादानसम्पयुत्ता चेव नो च उपादाना च हेतू सम्पयुत्तकानं खन्धानं हेतुपच्‍चयेन पच्‍चयो। (मूलं पुच्छितब्बं) उपादाना चेव उपादानसम्पयुत्ता च उपादानसम्पयुत्ता चेव नो च उपादाना च हेतू सम्पयुत्तकानं खन्धानं उपादानानञ्‍च हेतुपच्‍चयेन पच्‍चयो। (३)

आरम्मणपच्‍चयो

१०५. उपादानो  चेव उपादानसम्पयुत्तो च धम्मो उपादानस्स चेव  उपादानसम्पयुत्तस्स च धम्मस्स आरम्मणपच्‍चयेन पच्‍चयो – उपादाने आरब्भ उपादाना उप्पज्‍जन्ति। (मूलं पुच्छितब्बं) उपादाने आरब्भ उपादानसम्पयुत्ता चेव नो च उपादाना खन्धा उप्पज्‍जन्ति। (मूलं पुच्छितब्बं) उपादाने आरब्भ उपादाना च सम्पयुत्तका च खन्धा उप्पज्‍जन्ति। (३)

उपादानसम्पयुत्तो  चेव नो च उपादानो धम्मो उपादानसम्पयुत्तस्स चेव नो च उपादानस्स धम्मस्स आरम्मणपच्‍चयेन पच्‍चयो – उपादानसम्पयुत्ते चेव नो च उपादाने खन्धे आरब्भ उपादानसम्पयुत्ता चेव नो च उपादाना खन्धा उप्पज्‍जन्ति (तीणिपि कातब्बा, घटने तीणिपि कातब्बा)।

अधिपतिपच्‍चयो

१०६. उपादानो चेव उपादानसम्पयुत्तो च धम्मो उपादानस्स चेव उपादानसम्पयुत्तस्स च धम्मस्स अधिपतिपच्‍चयेन पच्‍चयो… तीणि। (३)

उपादानसम्पयुत्तो चेव नो च उपादानो धम्मो उपादानसम्पयुत्तस्स चेव नो च उपादानस्स धम्मस्स अधिपतिपच्‍चयेन पच्‍चयो – आरम्मणाधिपति, सहजाताधिपति (तीणिपि, तीसुपि द्वेपि अधिपति कातब्बा, घटनाधिपतिपि तीणि)।

अनन्तरपच्‍चयो

१०७. उपादानो चेव उपादानसम्पयुत्तो च धम्मो उपादानस्स चेव उपादानसम्पयुत्तस्स च धम्मस्स अनन्तरपच्‍चयेन पच्‍चयो – पुरिमा पुरिमा उपादाना चेव उपादानसम्पयुत्ता च खन्धा पच्छिमानं पच्छिमानं उपादानानं अनन्तरपच्‍चयेन पच्‍चयो (एवं नवपि पञ्हा कातब्बा, आवज्‍जनापि वुट्ठानम्पि नत्थि)।

समनन्तरपच्‍चयादि

१०८. उपादानो  चेव उपादानसम्पयुत्तो च धम्मो उपादानस्स चेव उपादानसम्पयुत्तस्स च धम्मस्स समनन्तरपच्‍चयेन पच्‍चयो… नव… सहजातपच्‍चयेन पच्‍चयो… नव… अञ्‍ञमञ्‍ञपच्‍चयेन पच्‍चयो… नव… निस्सयपच्‍चयेन पच्‍चयो… नव।

उपनिस्सयपच्‍चयो

१०९. उपादानो चेव उपादानसम्पयुत्तो च धम्मो उपादानस्स चेव उपादानसम्पयुत्तस्स च धम्मस्स उपनिस्सयपच्‍चयेन पच्‍चयो…पे॰… तीणि।

उपादानसम्पयुत्तो  चेव नो च उपादानो धम्मो उपादानसम्पयुत्तस्स चेव नो च उपादानस्स धम्मस्स उपनिस्सयपच्‍चयेन पच्‍चयो – आरम्मणूपनिस्सयो, अनन्तरूपनिस्सयो, पकतूपनिस्सयो…पे॰…। पकतूपनिस्सयो – उपादानसम्पयुत्ता चेव नो च उपादाना खन्धा उपादानसम्पयुत्तकानञ्‍चेव नो च उपादानानं खन्धानं उपनिस्सयपच्‍चयेन पच्‍चयो (तीणि घटनुपनिस्सयेपि तीणि)… आसेवनपच्‍चयेन पच्‍चयो… नव।

कम्मपच्‍चयादि

११०. उपादानसम्पयुत्तो चेव नो च उपादानो धम्मो उपादानसम्पयुत्तस्स चेव नो च उपादानस्स धम्मस्स कम्मपच्‍चयेन पच्‍चयो… तीणि… आहारपच्‍चयेन पच्‍चयो… तीणि… इन्द्रियपच्‍चयेन पच्‍चयो… तीणि… झानपच्‍चयेन पच्‍चयो… तीणि… मग्गपच्‍चयेन पच्‍चयो… नव… सम्पयुत्तपच्‍चयेन पच्‍चयो… नव… अत्थिपच्‍चयेन पच्‍चयो… नव… नत्थिपच्‍चयेन पच्‍चयो… नव… विगतपच्‍चयेन पच्‍चयो… नव… अविगतपच्‍चयेन पच्‍चयो… नव।

१. पच्‍चयानुलोमं

२. सङ्ख्यावारो

सुद्धं

१११. हेतुया  नव, आरम्मणे नव, अधिपतिया नव, अनन्तरे नव, समनन्तरे नव, सहजाते नव, अञ्‍ञमञ्‍ञे नव, निस्सये नव, उपनिस्सये नव, आसेवने नव, कम्मे तीणि, आहारे तीणि, इन्द्रिये तीणि, झाने तीणि, मग्गे नव, सम्पयुत्ते नव, अत्थिया नव, नत्थिया नव, विगते नव, अविगते नव।

पच्‍चनीयुद्धारो

११२. उपादानो चेव उपादानसम्पयुत्तो च धम्मो उपादानस्स चेव उपादानसम्पयुत्तस्स च धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो। (१)

उपादानो  चेव उपादानसम्पयुत्तो च धम्मो उपादानसम्पयुत्तस्स चेव नो च उपादानस्स धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो। (२)

उपादानो चेव उपादानसम्पयुत्तो च धम्मो उपादानस्स चेव उपादानसम्पयुत्तस्स च उपादानसम्पयुत्तस्स चेव नो च उपादानस्स च धम्मस्स आरम्मणपच्‍चयेन पच्‍चयो… सहजातपच्‍चयेन पच्‍चयो… उपनिस्सयपच्‍चयेन पच्‍चयो (एवं नवपि कातब्बा, एकेकस्स मूले तीणि तीणि पञ्हा)।

२. पच्‍चयपच्‍चनीयं

२. सङ्ख्यावारो

११३. नहेतुया  नव, नआरम्मणे नव, नअधिपतिया नव (सब्बत्थ नव), नोअविगते नव।

३. पच्‍चयानुलोमपच्‍चनीयं

११४. हेतुपच्‍चया नआरम्मणे नव, नअधिपतिया नव, नअनन्तरे नव, नसमनन्तरे नव, नउपनिस्सये नव (सब्बत्थ नव), नमग्गे नव, नसम्पयुत्ते नव, नोनत्थिया नव, नोविगते नव।

४. पच्‍चयपच्‍चनीयानुलोमं

११५. नहेतुपच्‍चया  आरम्मणे नव, अधिपतिया नव…पे॰… (अनुलोममातिका कातब्बा)।

उपादानउपादानसम्पयुत्तदुकं निट्ठितं।

७४. उपादानविप्पयुत्तउपादानियदुकं

१. पटिच्‍चवारो

१-४. पच्‍चयानुलोमादि

हेतुपच्‍चयो

११६. उपादानविप्पयुत्तं  उपादानियं धम्मं पटिच्‍च उपादानविप्पयुत्तो उपादानियो धम्मो उप्पज्‍जति हेतुपच्‍चया – उपादानविप्पयुत्तं उपादानियं एकं  खन्धं पटिच्‍च तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰… पटिसन्धिक्खणे…पे॰… एकं महाभूतं…पे॰… महाभूते पटिच्‍च चित्तसमुट्ठानं रूपं कटत्तारूपं उपादारूपं। (१)

उपादानविप्पयुत्तं अनुपादानियं धम्मं पटिच्‍च उपादानविप्पयुत्तो अनुपादानियो धम्मो उप्पज्‍जति हेतुपच्‍चया – उपादानविप्पयुत्तं अनुपादानियं एकं खन्धं पटिच्‍च तयो खन्धा…पे॰… द्वे खन्धे…पे॰…। (१)

उपादानविप्पयुत्तं अनुपादानियं धम्मं पटिच्‍च उपादानविप्पयुत्तो उपादानियो धम्मो उप्पज्‍जति हेतुपच्‍चया – उपादानविप्पयुत्ते अनुपादानिये खन्धे पटिच्‍च चित्तसमुट्ठानं रूपं। (२)

उपादानविप्पयुत्तं अनुपादानियं धम्मं पटिच्‍च उपादानविप्पयुत्तो उपादानियो च उपादानविप्पयुत्तो अनुपादानियो च धम्मा उप्पज्‍जन्ति हेतुपच्‍चया – उपादानविप्पयुत्तं  अनुपादानियं  एकं खन्धं पटिच्‍च तयो खन्धा चित्तसमुट्ठानञ्‍च रूपं…पे॰… द्वे खन्धे…पे॰…। (३)

उपादानविप्पयुत्तं उपादानियञ्‍च उपादानविप्पयुत्तं अनुपादानियञ्‍च धम्मं पटिच्‍च उपादानविप्पयुत्तो उपादानियो धम्मो उप्पज्‍जति हेतुपच्‍चया – उपादानविप्पयुत्ते अनुपादानिये खन्धे च महाभूते च पटिच्‍च चित्तसमुट्ठानं रूपं। (१)

हेतुया पञ्‍च, आरम्मणे द्वे…पे॰… अविगते पञ्‍च।

(इमं दुकं चूळन्तरदुके लोकियदुकसदिसं, निन्‍नानाकरणं।)

उपादानविप्पयुत्तउपादानियदुकं निट्ठितं।

उपादानगोच्छकं निट्ठितं।

ततियो भागो निट्ठितो।